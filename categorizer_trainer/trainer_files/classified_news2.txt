মোরেলগঞ্জে নানা অপরাধে জড়াচ্ছে মাদক সেবনকারীরা
মোরেলগঞ্জ (বাগেরহাট) প্রতিনিধি : মোরেলগঞ্জ উপজেলা, শহর এবং প্রত্যন্ত অঞ্চলে সর্বত্র এখন মাদকের ছড়াছড়ি। গাঁজা, ফেনসিডিল, ইয়াবাসহ বিভিন্ন মাদকের কারণে যুব সমাজ ধ্বংসের দ্বার প্রান্তে পৌঁছেছে। তবে মাদক বিক্রেতা রাঘব বোয়ালরা সিন্ডিকেট ধরাছোঁয়ার বাইরে রয়েছে। ধরা পড়ছে চুনোপুঁটির সঙ্গে দু’একজন সেবনকারী। গত বুধবার উপজেলা আইনশৃঙ্খলা সভায় মাদকের বিরুদ্ধে উপজেলা চেয়ারম্যান এড. শাহ-ই-আলী বাচ্চু ও ভাইস চেয়ারম্যান আজমিন নাহার মাদকের বিরুদ্ধে নিয়মিত অভিযান পরিচালনার জন্য পুলিশের প্রতি অনুরোধ জানান। জানা গেছে, উপজেলার যুব সমাজ একটি সময় মদ, গাঁজা, ফেনসিডিল ও হিরোইনের নেশায় সীমাবদ্ধ ছিল। সাম্প্রতিক সময়ে নতুন যোগ হয়েছে ইয়াবা। যার ভিন্ন নাম ‘বাবা’ ট্যাবলেট। যুব সমাজ ছাড়িয়ে এটি ছড়িয়ে পড়েছে স্কুলগামী ছাত্রদের মধ্যেও। এদের মধ্যে কেউ কেউ আবার জুতার গামের গন্ধ নিয়ে নেশায় আসক্ত হচ্ছে। জানা যায়, মাদকের চালান রাতে দিনে যে কোনো সময়ই পৌরসভা তথা উপজেলা সদরেই প্রথমে আসে। এরপর এখান থেকে বিভিন্ন স্পটে এগুলো ছড়িয়ে পড়ে। এর মধ্যে উপজেলা সদরের প্রাণিসম্পদ অফিস প্রাঙ্গণ, বারইখালী চৌধুরী কাছারি, কুঠিবাড়ি, কাঁঠানতলা, নব্বইরশি বাসস্ট্যান্ড, বালুর রাস্তা, পুরাতন থানা রোডের বিভিন্ন অলিগলি, ফেরিঘাট, উপজেলা স্বাস্থ্য কমপ্লেক্সের আশপাশ এলাকা, সোলমবাড়িয়া বাসস্ট্যান্ড উল্লেখযোগ্য। এ ছাড়াও নতুন নতুন স্পট বেছে নিচ্ছে মাদক বিক্রেতারা। মাদক ব্যবসায়ীদের পেছনে বড় শক্তি থাকায় সবসময়ই তারা পুলিশের ধরাছোঁয়ার বাইরে থেকে যাচ্ছে। তেমনি সেবনকারীরাও অবাধে কিনতে পারছে তাদের নেশাদ্রব্য। প্রতিটি ইয়াবা ট্যাবলেট ৪০০ থেকে ৬০০ টাকা দরে বিক্রি হচ্ছে। ফেনসিডিল প্রতিটি ৭০০ থেকে ৯০০ টাকা। গাঁজার পুরিয়া পাওয়া যাচ্ছে ৫০ টাকায়। পাইকারি ও খুচরা মাদক ব্যবসায়ীরা অবাধে বিক্রি আসছে এসব মাদকদ্রব্য। ফলে অতি সহজেই সেবনকারীরা হাত বাড়ালে ইয়াবা, ফেনসিডিল কিনতে ও সেবন করতে পারছে। মাঝেমধ্যে ভ্রাম্যমাণ আদালত মাদকদ্রব্য বিক্রি ও সেবনকারীদের সাজাসহ জরিমানা করছে। তাদের গ্রেপ্তার করা হলেও বেশি দিন আটকে রাখা যাচ্ছে না। আইনের ফাঁক দিয়ে জামিনে বেরিয়ে দ্বিগুণ উৎসাহে ইয়াবাসহ অন্য মাদকদ্রব্য বিক্রি ও সেবন করছে। এ ঘটনায় অভিভাবকরা উদ্বিগ্ন হয়ে পড়েছে। অবাধে মাদকদ্রব্য সেবন ও বিক্রির কারণে যেমন সামাজিক পরিবেশ কলুষিত হচ্ছে তেমনি যুব সমাজসহ মাদকদ্রব্য সেবনকারীরা ধ্বংসের দিকে এগিয়ে যাচ্ছে। মাদকাসক্ত যুবক বা ব্যক্তিদের নিয়ে তাদের পরিবারের সদস্যরাও চরম আতঙ্কে রয়েছেন। অনেক মাদক সেবনকারীরা নানা ধরনের অপরাধমূলক কর্মকাণ্ডে জড়িয়ে পড়ছে। বিশেষ করে চুরি, ছিনতাই বাবা-মার সঙ্গে দুর্ব্যবহার, ইভটিজিংসহ নানা অপরাধে। এসব কারণেই ইয়াবা, ফেনসিডিলসহ সর্বপ্রকার মাদকদ্রব্য বিক্রি ও সেবনকারীদের বিরুদ্ধে কঠোর অবস্থান নেয়া প্রয়োজন বলে মনে করেন এলাকাবাসী। এদিকে উপজেলা চেয়ারম্যান এড. শাহ-ই আলম বাচ্চু, মহিলা ভাইস চেয়ারম্যান আজমিন নাহার উপজেলা আইনশৃঙ্খলা সভায় তাদের সোচ্চার অবস্থান ব্যক্ত করেছেন। এ ব্যাপারে মোরেলগঞ্জ থানা অফিসার ইনচার্জ মো. রাশেদুল আলম বলেন, মাদক বিক্রেতা, সমাজবিরোধী চোরাকারবারিদের সঙ্গে কোনো আপস নেই। এ ক্ষেত্রে প্রতিটি অভিভাবকদের দায়িত্ব নিজ নিজ সন্তানের প্রতি নজর রাখা।
drugs

জাতির পিতার সমাধি : শামসুল আলম বেলাল
এখানে শান্তিতে সমাহিত চিরনিদ্রায় কৃষ্ণচূড়ার নিবিড় ছায়ার নিচে আমাদের পিতা-নিপীড়িত মানুষের মহান ত্রাতা, এখানে ঘুমায় চির বিশ্রামে আমাদের প্রাণপ্রিয় নেতা- সত্যের বাহক-ধরিত্রী মায়ের জঠরে। এখানে ঘুমায় সাদা মারবেল পাথরের ছাদের নিচে এক বিপ্লবী, এক মহান কবি, যে কখনো আর জাগবে না, কখনো আর গর্জে উঠবে না লক্ষ-কোটি মরু সিংহের মতো- এবারের সংগ্রাম স্বাধীনতার সংগ্রাম এবারের সংগ্রাম আমাদের মুক্তির সংগ্রাম। এখানে ঘুমায় নির্বাক একটি যুগ, সংগ্রামের এক অনন্য ইতিহাস মুক্তিকামী কোটি জনতার বুকের ভেতর, যাদের ভালোবাসায় আবিষ্ট এক বিরাট স্বপ্ন, তাজা রক্তে রঞ্জিত। এখানে ঘুমায় স্বর্গের মহিমা নিয়ে এক কালজয়ী বীর, যে আমাদের নিয়ে গেছে যুদ্ধে দাসত্বের শেকল ভাঙার জন্য, এখানে আমরা সবাই অসীম কৃতজ্ঞতায় দুদণ্ড থামি প্রতিদিন, মহান আল্লাহর কাছে দোয়া চাই আমাদের নেতার বিদেহি আত্মার শান্তির জন্য। ঠিক এখানেই এক দেবশিশু প্রাণ খুলে হেসেছিল বসন্তের ঊষার মতো মায়ের কোলে বসে কোন এক সোনালি রাত্রির শেষে, ঠিক এখানেই এক অস্থির বালক বেড়ে উঠেছিল মরু সিংহের মতো বুকভরে নিয়েছিল মাটির গন্ধ, বাতাসের স্বাদ আর সারা গায়ে মেখেছিল ধানক্ষেতের গাঢ় সবুজ, চোখে-মুখে ছিল তার একদিন মাথা তুলে দাঁড়াবার দারুণ এক প্রতিজ্ঞা। ঠিক এখানেই সে প্রথম চোখ তুলে চেয়েছিল বিস্তৃত নির্মেঘ আকশের দিকে, ঠিক এখানেই সে প্রথম এঁকেছিল লাল এক পতাকা স্বাধীনতার, ঠিক এখানেই সে প্রথম শুনেছিল ক্ষুধার্ত জনতার তীব্র চিৎকার, ঠিক এখানেই সে প্রথম গ্রীষ্মের সূর্যের মতো তেজোদীপ্ত দৃষ্টি মেলেছিল, ঠিক এখানেই সে প্রথম গেয়েছিল বিদ্রোহের গান মুক্তির জন্য। কে জানতো একদিন এক আশ্চর্য বালক মানুষের মুক্তি ছিনিয়ে আনবে? কে জানতো একজন শেখ মুজিব সব কালো রাত্রিকে আলোকময় করে তুলবে? কে জানতো একজন জাতির পিতা একদিন এক সোনালি সকাল নিয়ে আসবে? কে জানতো একজন বঙ্গবন্ধু একদিন আমাদের ভয় ভেঙে বিদ্রোহ নিয়ে আসবে? কে জানতো একদিন এক বিদ্রোহী আমাদের মরা নদীতে জোয়ার নিয়ে আসবে? সে আমাদের স্বাধীনতা দিয়েছে কিন্তু আমরা দিয়েছি তাকে এক নিষ্ঠুর মরণ সে আমাদের একটা পতাকা দিয়েছে, কিন্তু আমরা তাকে দিয়েছি একঝাঁক বুলেট সে আমাদের একটা পরিচিতি দিয়েছে, কিন্তু আমার তাকে দিয়েছি নীরব বিদায়। বুকে নিয়ে বোবা শোক আমরা তাকে কবর দিয়েছি ঠিক এখানেই ১৫ই আগস্ট, ছিনিয়ে নিয়েছি সেই সুন্দর পৃথিবীকে, যে পৃথিবী সে এনেছিল আমদের জন্য, ঠিক এখানেই আমরা তাকে সমাহিত করেছি গাছের ছায়ার নিচে অন্ধকারে- ছিল না কোনো বিদায় অভিবাদন, শোকগাথা অথবা অশ্রæর বন্যা। মধুমতির বুকে এখন আর আগের মতো খরস্রোত নেই, বহু আগে হঠাৎ থেমে গেছে মৌসুমী বাতাসের প্রচণ্ড বেগ, ধূলিকণাও এখন আর আকাশে ওড়েনা পাগলা হাওয়ায়, মানুষের স্তব্ধ মুখে শুধু একটি জিজ্ঞাসার ফ্যাকাশে স্মৃতি। তবুও সে আছে এখনো দাঁড়িয়ে ইতিহাসের সবচেয়ে উঁচু স্মৃতিস্তম্ভের চূড়ায়, তার সেই আঙুল এখনো খাড়া আবারো মুক্তির ডাক দিতে, তার সেই অনলবর্ষী ভাষণ এখনো বিদ্রোহের আগুন জ্বালাতে পারে, এখনো সে ঢেউ তোলে দুখী মানুষের চেতনায় আরেক যুদ্ধের। তার গভীর কালো চোখ এখনো খুঁজে বেড়ায় সকল সুন্দর পবিত্র মাতৃভূমি বাংলাদেশের মাঠে প্রান্তরে, তার শাহাদাত আঙুল সুতীক্ষè তীরের ফলার মতো এখনো তাক করা আছে আকাশের সীমানা ছাড়িয়ে অসীমের পানে। মারবেল পাথরের কবর থেকে আমরা এখনো শুনি ভরাট গলায় সেই আওয়াজ-মুক্তির ডাক, এখনো আমরা শুনি সেই ডাক পাহাড় ও সমতলে দোল খায় এক সার্বভৌম দেশের খোঁজে। এখনো আমরা শুনি এক দেবশিশু বাঁশি বাজায় উচ্চস্বরে সবার প্রাণে স্পন্দন জাগাতে, এখনো আমরা শুনি সেই বজ্রকণ্ঠ আরো এক সংগ্রামের চিরতরে শত্রু নিধনের জন্য, এখনো আমরা শুনি সেই কণ্ঠস্বর রেসকোর্স ময়দানে আমাদের রক্তে রঞ্জিত পতাকার জন্য, এখনো আমরা শুনি সেই ডাক বৈশাখের রক্তলাল সকালের মতো, চেতনায় জাগাতে নব উদ্দীপনা, এখনো আমরা শুনি সেই আহ্বান সব কমরেডের প্রতি তার তুলে ধরা ব্যানারকে সালাম জানাতে, এখনো আমরা শুনি সেই ডাক জনতার একতার জন্য মৃত্যুর শেকলকে ছিন্ন-ভিন্ন করতে, এখনো আমরা শুনি সেই ডাক যেন সবাই মিলে আবারো এক হয়ে নিষ্পেষণের সব চিহ্ন উপড়ে ফেলি, এখনো আমরা শুনি সেই ডাক শহীদের কবর ছুঁয়ে যায় দেশের সকল প্রান্তরে। এসো সবাই আবার জ্বালাবো মোমের বাতি স্বর্গের দ্যুতি ছড়াবো চারদিকে এসো সবাই আবার শুনবো সেই মহান কবিতা ঘুমন্ত এ চেতনাকে জাগাতে, এসো সবাই আবার গাইব সেই অনলবর্ষী গান মায়ের চোখের অশ্রæ মুছতে, এসো সবাই আবার আনন্দ করি বিজয়ের সুখে, শত্রুর কবর দলি সহাস্যে। জেগে ওঠো পিতা আবার জেগে ওঠো আমাদের আগামী দিনগুলোকে আবার সুন্দর করে দাও ভোরের প্রথম আলোর নরম স্পর্শে, যে ভোর আসে ঝরনার মতো ডিসেম্বরের ১৬ তারিখে। জেগে ওঠো পিতা আবার জেগে ওঠো মারবেল পাথর ভেঙে, আমরা কোটি জনতা এখনো প্রস্তুত আবারো শুনবো তোমার মার্চ ৭-এর মহান কবিতা।
literature

একা
পাশে যখন তুললাম অজানা স্বাদ সবটুকু মমতায় ছিলে নিরাপদ, নির্ভরতায় ধরেছি সে হাত। তখন আমি মোনালিসার মতো ছিলাম না না, মালালার মতোও না। গোপনে লালন করা তেষ্টায়, বহু, বহুদিনের ব্যথায় ক্ষততে বাঁধা ব্যান্ডেজ খুলে দেখলাম ঘাঁ এখনো মলমের চাওয়াটায় তৃষ্ণার্ত। ব্যস্ততার দায়ে গেছে চলে গিয়েছিল যা কিছু, যতদূর কি একটা কি, ছিনিয়ে তো নিলে হাতে পায়ে যা ছিল ভালো সবই গেল তোমার সাথে ফের আমি একা বুঝে গেলাম ফেরার পথে।
literature

সক্রিয় জেএমবির নারী উইং
গতকাল ১৭ আগস্ট ছিল জামা’আতুল মুজাহিদীন বাংলাদেশের (জেএমবি) সারা দেশের ৬৩ জেলায় সিরিজ বোমা হামলার দিন। সেই ভয়াবহ ঘটনার এবং জেএমবি নিষিদ্ধ হওয়ার ১১ বছর পার হয়েছে। কিন্তু আজো সেই ঘটনার বিচার শেষ হয়নি। অন্যদিকে দমেনি জেএমবিও। এখনো তাদের সক্রিয়তার প্রমাণ মিলছে। সাম্প্রতিক বিভিন্ন নাশকতার ঘটনা জেএমবির কাজ বলে মনে করছে পুলিশ। মাঝে মাঝেই ধরা পড়ছে জেএমবি সদস্যরা। সর্বশেষ গত সোমবার রাজধানী ঢাকা ও গাজীপুরে র‌্যাবের অভিযানে জেএমবির চার নারী সদস্য গ্রেপ্তার হয়েছেন। গ্রেপ্তারকৃতদের মধ্যে একজন ঢাকা মেডিকেল কলেজের শিক্ষানবিস চিকিৎসক ও বাকি তিনজন মানারাত বিশ্ববিদ্যালয়ের ফার্মেসি বিভাগের শিক্ষার্থী। পড়াশোনার পাশাপাশি মূলত জঙ্গি সংগঠনের জন্য অর্থ সংগ্রহের জন্য কাজ করতেন তারা। গত মাসেই সিরাজগঞ্জ থেকে জেএমবি’র আরো চারজন নারী সদস্যকে আটক করেছিল পুলিশ। স্বল্প দিনের ব্যবধানে জেএমবির নারী উইংয়ের এই ৮ সদস্য ধরা পড়ায় জঙ্গিদের বিস্তৃতি ও নেটওয়ার্ক আবার নতুন করে আলোচনায় এসেছে। জানা যায়, গত ২১ জুলাই টঙ্গী থেকে গ্রেপ্তার হওয়া জেএমবির দক্ষিণাঞ্চলীয় আমির মো. মাহমুদুল হাসান ওরফে হাসানের দেয়া তথ্যের ভিত্তিতে অনুসন্ধান ও তদন্ত চালিয়ে গত সোমবার গাজীপুরসহ রাজধানীর কয়েকটি এলাকায় অভিযান চালিয়ে নিষিদ্ধ জঙ্গি সংগঠন জেএমবির চার নারী সদস্যকে গ্রেপ্তার করা হয়। জঙ্গি সদস্যদের স্ত্রী, শ্যালিকা বা এ রকম নারী আত্মীয়দের সংগঠনের সঙ্গে যুক্ত করার এই প্রবণতা এ দেশে জঙ্গি তৎপরতার শুরু থেকেই ছিল। ঘর ভাড়া পাওয়া, স্ত্রী সন্তানসহ যাতায়াত করা- সবক্ষেত্রেই এটা সুবিধাজনক হয়। এই নারীরা স্বামী বা আত্মীয়দের দ্বারা জঙ্গি মতাদর্শে উদ্বুদ্ধ হয় এবং তাদের সব কাজেই সহযোগিতা করে। অস্ত্র বহন বা তথ্য সংগ্রহের কাজে এরা ব্যবহৃত হয়েছে এবং এ জন্য গ্রেপ্তারও হয়েছে তারা। কিন্তু সম্প্রতি যে নারী সদস্যরা আটক হয়েছে তাদের ক্ষেত্রে বিষয়টি ভিন্ন। তারা জেএমবি নেতাদের সঙ্গে বৈবাহিক বা পারিবারিক সম্পর্কের সূত্রে সংগঠনে সম্পৃক্ত হয়নি। অন্যদিকে জেএমবি সদস্যদের সাংগঠনিক বিস্তৃতি আগে দেখা গেছে সমাজের একটা প্রান্তিক গণ্ডিতে সীমাবদ্ধ। কিন্তু এখন যাদের পাওয়া যাচ্ছে তারা শিক্ষিত মধ্যবিত্ত-উচ্চবিত্ত সমাজ থেকে আসা। গত সোমবার আটককৃত নারী জঙ্গিদের একজন চিকিৎসক দম্পতির সন্তান যে নিজেও একজন শিক্ষানবিস চিকিৎসক। বাকিরা বিশ্ববিদ্যালয় পড়ুয়া। দেখা যাচ্ছে হিযবুত তাহরীর শুধু নয়, জেএমবির তৎপরতাও বিস্তৃত রয়েছে উচ্চতর শিক্ষা প্রতিষ্ঠানগুলোর শিক্ষার্থীদের মধ্যে। অন্যদিকে, ১ জুলাই রাজধানীর গুলশানে ও ঈদের দিন কিশোরগঞ্জের শোলাকিয়ায় জঙ্গি হামলার দায় আইএস স্বীকার করলেও পুলিশপ্রধানের দাবি, দুটি ঘটনায়ই নিষিদ্ধ ঘোষিত জেএমবির সদস্যরা জড়িত। এমনকি কিছুদিন আগে রাজধানীর কল্যাণপুরে ‘জাহাজ বিল্ডিং’-এ যে শ্বাসরুদ্ধকর অভিযানে ৯ জঙ্গি নিহত ও একজন আহত হয়, তারাও জেএমবির সদস্য বলে পুলিশের পক্ষ থেকে দাবি করা হয়। এর আগে রংপুরে জাপানের নাগরিক হত্যা, ময়মনসিংহের ত্রিশালে তিন জঙ্গি ছিনতাই, আশুলিয়ায় ব্যাংক ডাকাতি ও কনস্টেবল হত্যা, দিনাজপুরে এক ইতালীয়কে হত্যার চেষ্টা, রাজধানীতে প্রকাশককে হত্যার চেষ্টা এবং বগুড়ায় শিয়া মসজিদে মুয়াজ্জিন হত্যায় জেএমবি ও এবিটি জড়িত বলে পুলিশ বারবার দাবি করে আসছে। নিজেদের মধ্যে মতভিন্নতা সত্ত্বেও জেএমবি, এবিটি ইত্যাদি জঙ্গিগ্রুপগুলো একযোগে কাজ করছে বলে পুলিশের দাবি। কিছুদিন পরপরই র‌্যাব-পুলিশের অভিযানে নিষিদ্ধ ঘোষিত জঙ্গি সংগঠনের সদস্যরা ধরা পড়ছে। এ ব্যাপারে আইনশৃঙ্খলা বাহিনীর তৎপরতা প্রশংসনীয়। তবে এটাও সত্যি যে, তাদের আদর্শিক বিস্তার রোধ করা যাচ্ছে না। তারা এখন নতুন করে শিক্ষিত তরুণ-তরুণীদের নিজেদের মতাদর্শে টানতে সক্ষম হচ্ছে। জঙ্গিবিরোধী অভিযান জোরদার করার পাশাপাশি জিহাদি ভাবাদর্শ বিস্তার রোধের দিকটাতে এখন বিশেষ গুরুত্ব দিতে হবে। তরুণদের মানবিক মূল্যবোধে উদ্বুদ্ধ করা ও সামাজিক-সাংস্কৃতিক কর্মকাণ্ডে যুক্ত করার উদ্যোগ বাড়াতে হবে। পরিবারে, শিক্ষাপ্রতিষ্ঠানে ছেলেমেয়েদের গতিবিধির ওপর নজর রাখতে হবে।
terrorism

জাতির পিতার সমাধি : শামসুল আলম বেলাল
এখানে শান্তিতে সমাহিত চিরনিদ্রায় কৃষ্ণচূড়ার নিবিড় ছায়ার নিচে আমাদের পিতা-নিপীড়িত মানুষের মহান ত্রাতা, এখানে ঘুমায় চির বিশ্রামে আমাদের প্রাণপ্রিয় নেতা- সত্যের বাহক-ধরিত্রী মায়ের জঠরে। এখানে ঘুমায় সাদা মারবেল পাথরের ছাদের নিচে এক বিপ্লবী, এক মহান কবি, যে কখনো আর জাগবে না, কখনো আর গর্জে উঠবে না লক্ষ-কোটি মরু সিংহের মতো- এবারের সংগ্রাম স্বাধীনতার সংগ্রাম এবারের সংগ্রাম আমাদের মুক্তির সংগ্রাম। এখানে ঘুমায় নির্বাক একটি যুগ, সংগ্রামের এক অনন্য ইতিহাস মুক্তিকামী কোটি জনতার বুকের ভেতর, যাদের ভালোবাসায় আবিষ্ট এক বিরাট স্বপ্ন, তাজা রক্তে রঞ্জিত। এখানে ঘুমায় স্বর্গের মহিমা নিয়ে এক কালজয়ী বীর, যে আমাদের নিয়ে গেছে যুদ্ধে দাসত্বের শেকল ভাঙার জন্য, এখানে আমরা সবাই অসীম কৃতজ্ঞতায় দুদণ্ড থামি প্রতিদিন, মহান আল্লাহর কাছে দোয়া চাই আমাদের নেতার বিদেহি আত্মার শান্তির জন্য। ঠিক এখানেই এক দেবশিশু প্রাণ খুলে হেসেছিল বসন্তের ঊষার মতো মায়ের কোলে বসে কোন এক সোনালি রাত্রির শেষে, ঠিক এখানেই এক অস্থির বালক বেড়ে উঠেছিল মরু সিংহের মতো বুকভরে নিয়েছিল মাটির গন্ধ, বাতাসের স্বাদ আর সারা গায়ে মেখেছিল ধানক্ষেতের গাঢ় সবুজ, চোখে-মুখে ছিল তার একদিন মাথা তুলে দাঁড়াবার দারুণ এক প্রতিজ্ঞা। ঠিক এখানেই সে প্রথম চোখ তুলে চেয়েছিল বিস্তৃত নির্মেঘ আকশের দিকে, ঠিক এখানেই সে প্রথম এঁকেছিল লাল এক পতাকা স্বাধীনতার, ঠিক এখানেই সে প্রথম শুনেছিল ক্ষুধার্ত জনতার তীব্র চিৎকার, ঠিক এখানেই সে প্রথম গ্রীষ্মের সূর্যের মতো তেজোদীপ্ত দৃষ্টি মেলেছিল, ঠিক এখানেই সে প্রথম গেয়েছিল বিদ্রোহের গান মুক্তির জন্য। কে জানতো একদিন এক আশ্চর্য বালক মানুষের মুক্তি ছিনিয়ে আনবে? কে জানতো একজন শেখ মুজিব সব কালো রাত্রিকে আলোকময় করে তুলবে? কে জানতো একজন জাতির পিতা একদিন এক সোনালি সকাল নিয়ে আসবে? কে জানতো একজন বঙ্গবন্ধু একদিন আমাদের ভয় ভেঙে বিদ্রোহ নিয়ে আসবে? কে জানতো একদিন এক বিদ্রোহী আমাদের মরা নদীতে জোয়ার নিয়ে আসবে? সে আমাদের স্বাধীনতা দিয়েছে কিন্তু আমরা দিয়েছি তাকে এক নিষ্ঠুর মরণ সে আমাদের একটা পতাকা দিয়েছে, কিন্তু আমরা তাকে দিয়েছি একঝাঁক বুলেট সে আমাদের একটা পরিচিতি দিয়েছে, কিন্তু আমার তাকে দিয়েছি নীরব বিদায়। বুকে নিয়ে বোবা শোক আমরা তাকে কবর দিয়েছি ঠিক এখানেই ১৫ই আগস্ট, ছিনিয়ে নিয়েছি সেই সুন্দর পৃথিবীকে, যে পৃথিবী সে এনেছিল আমদের জন্য, ঠিক এখানেই আমরা তাকে সমাহিত করেছি গাছের ছায়ার নিচে অন্ধকারে- ছিল না কোনো বিদায় অভিবাদন, শোকগাথা অথবা অশ্রæর বন্যা। মধুমতির বুকে এখন আর আগের মতো খরস্রোত নেই, বহু আগে হঠাৎ থেমে গেছে মৌসুমী বাতাসের প্রচণ্ড বেগ, ধূলিকণাও এখন আর আকাশে ওড়েনা পাগলা হাওয়ায়, মানুষের স্তব্ধ মুখে শুধু একটি জিজ্ঞাসার ফ্যাকাশে স্মৃতি। তবুও সে আছে এখনো দাঁড়িয়ে ইতিহাসের সবচেয়ে উঁচু স্মৃতিস্তম্ভের চূড়ায়, তার সেই আঙুল এখনো খাড়া আবারো মুক্তির ডাক দিতে, তার সেই অনলবর্ষী ভাষণ এখনো বিদ্রোহের আগুন জ্বালাতে পারে, এখনো সে ঢেউ তোলে দুখী মানুষের চেতনায় আরেক যুদ্ধের। তার গভীর কালো চোখ এখনো খুঁজে বেড়ায় সকল সুন্দর পবিত্র মাতৃভূমি বাংলাদেশের মাঠে প্রান্তরে, তার শাহাদাত আঙুল সুতীক্ষè তীরের ফলার মতো এখনো তাক করা আছে আকাশের সীমানা ছাড়িয়ে অসীমের পানে। মারবেল পাথরের কবর থেকে আমরা এখনো শুনি ভরাট গলায় সেই আওয়াজ-মুক্তির ডাক, এখনো আমরা শুনি সেই ডাক পাহাড় ও সমতলে দোল খায় এক সার্বভৌম দেশের খোঁজে। এখনো আমরা শুনি এক দেবশিশু বাঁশি বাজায় উচ্চস্বরে সবার প্রাণে স্পন্দন জাগাতে, এখনো আমরা শুনি সেই বজ্রকণ্ঠ আরো এক সংগ্রামের চিরতরে শত্রু নিধনের জন্য, এখনো আমরা শুনি সেই কণ্ঠস্বর রেসকোর্স ময়দানে আমাদের রক্তে রঞ্জিত পতাকার জন্য, এখনো আমরা শুনি সেই ডাক বৈশাখের রক্তলাল সকালের মতো, চেতনায় জাগাতে নব উদ্দীপনা, এখনো আমরা শুনি সেই আহ্বান সব কমরেডের প্রতি তার তুলে ধরা ব্যানারকে সালাম জানাতে, এখনো আমরা শুনি সেই ডাক জনতার একতার জন্য মৃত্যুর শেকলকে ছিন্ন-ভিন্ন করতে, এখনো আমরা শুনি সেই ডাক যেন সবাই মিলে আবারো এক হয়ে নিষ্পেষণের সব চিহ্ন উপড়ে ফেলি, এখনো আমরা শুনি সেই ডাক শহীদের কবর ছুঁয়ে যায় দেশের সকল প্রান্তরে। এসো সবাই আবার জ্বালাবো মোমের বাতি স্বর্গের দ্যুতি ছড়াবো চারদিকে এসো সবাই আবার শুনবো সেই মহান কবিতা ঘুমন্ত এ চেতনাকে জাগাতে, এসো সবাই আবার গাইব সেই অনলবর্ষী গান মায়ের চোখের অশ্রæ মুছতে, এসো সবাই আবার আনন্দ করি বিজয়ের সুখে, শত্রুর কবর দলি সহাস্যে। জেগে ওঠো পিতা আবার জেগে ওঠো আমাদের আগামী দিনগুলোকে আবার সুন্দর করে দাও ভোরের প্রথম আলোর নরম স্পর্শে, যে ভোর আসে ঝরনার মতো ডিসেম্বরের ১৬ তারিখে। জেগে ওঠো পিতা আবার জেগে ওঠো মারবেল পাথর ভেঙে, আমরা কোটি জনতা এখনো প্রস্তুত আবারো শুনবো তোমার মার্চ ৭-এর মহান কবিতা।
literature

সান্টিনা জুটির জয়জয়কার
গ্যালারি ডেস্ক : অব্যাহত স্বপ্নের উড়ান। রড লেভার এরেনাতেও উড়ল ‘সান্টিনা’র বিজয় পতাকা। শুক্রবার অস্ট্রেলীয় ওপেনে মেয়েদের ডাবলসে সুইস সঙ্গী মার্টিনা হিঙ্গিসকে সঙ্গে নিয়ে চ্যাম্পিয়ন হলেন সানিয়া মির্জা। ফাইনালে স্ট্রেট সেটে হারালেন চেক জুটি আন্দ্রিয়া হাভাকোভা ও লুসি হাদেকাকে। খেলার ফলাফল ৭-৬, ৬-৩। প্রথম সেটে শীর্ষ বাছাই ইন্দো-সুইস জুটিকে বেশ খানিকটা বেগ দিয়েছিল চেক ডুও। তৃতীয় গেমে মার্টিনাদের সার্ভ ভেঙে এগিয়ে যায় তারা। পরের গেমেই লড়াইয়ে ফিরে আসেন ‘সান্টিনা’। তার পরের গেম ফের পকেটে পোরেন হাভাকোভারা। শেষ পর্যন্ত টাইব্রেকার পর্যন্ত গড়ায় প্রথম সেট। ৬২ মিনিটের রুদ্ধশ্বাস যুদ্ধে ৭-৬ গেমে ছিনিয়ে আনেন সানিয়ারা। সেই সঙ্গেই বোধহয় শেষ হয়ে যায় প্রতিপক্ষ জুটির সব আত্মবিশ্বাস। দ্বিতীয় সেটে বিশ্বের এক নম্বর জুটির সামনে কোনো প্রতিরোধই তৈরি করতে পারেননি চেকরা। উড়ে যান ৬-৩ গেমে। বছরের প্রথম গ্র্যান্ড সøামটা ঝুলিতে পোরার সঙ্গে সঙ্গে গ্র্যান্ড সøাম জয়ের হ্যাটট্রিকটাও করে ফেললেন সানিয়া-মার্টিনা। ২০১৫ সালে উইম্বলডন, ইউএস ওপেন জেতার রেশটা বজায় রেখে ২০১৬-এর শুরুটাও হলো ফাটাফাটি। মাঝে অবশ্য ব্রিসবেন এবং সিডনি ইন্টারন্যাশনল টাইটেলও জিতে নিয়েছেন। গত বসন্তে বিএনপি পরিবাস ওপেন জেতার সঙ্গে সঙ্গে শুরু হয়েছিল জয়ের ভিত্তিটা। এর মধ্যেই ১২টা টাইটাল, টানা ৩৬টা ম্যাচ জেতা হয়ে গেছে। গতি-প্রকৃতি ইঙ্গিত দিচ্ছে এই জুটির সাফল্যের খতিয়ান লিখতে আরো অনেক কালি খরচ করতে হবে। টেনিসের রেকর্ড বুকের পাতায় জুড়বে আরো এক সোনালি অধ্যায়।
sports

নক্ষত্ররাত : ঝর্ণা মনি
নোনা অশ্রæতে ভেসে যাক দুঃখ রাতের দীর্ঘশ্বাস। বেঁচে থাকি ফুল ফোটানোর ছন্দে। যাযাবর জীবনে ফেলে এসেছি প্রপিতামহের কুঠার তাই শিকারির চোখ ফাঁকি দিয়ে ছিনিয়ে নেয়া শিকারে অভ্যস্ত নই মোটেই। জীবনের ধারাপাতের কঠিন উপপাদ্যে হোঁচট খাই পদে পদে গরল জিওমেট্রির হিসাব মেলে না আমার। তবুও দূরের নক্ষত্ররাত হাতছানি দেয় হৃদয় অর্ঘ্যে দেবতার বন্দনায়।
literature

চট্টগ্রামে ৪ ছিনতাইকারি ও ৩০ হাজার ইয়াবাসহ যুবক আটক
চট্টগ্রাম অফিস : চট্টগ্রামে পৃথক অভিযান চালিয়ে অস্ত্র ও প্রাইভেটকারসহ চার ছিনতাইকারী এবং ৩০ হাজার ইয়াবাসহ এক যুবককে গ্রেপ্তার করেছে র‌্যাব-৭ এর সদস্যরা। র‌্যাব কর্মকর্তারা জানান, গত সোমবার রাত সাড়ে ৯টার দিকে নগরীর আগ্রাবাদ হোটেলের সামনে থেকে ওই ছিনতাইকারীদের আটক করা হয়। এ সময় তাদের কাছ থেকে ১টি চাপাতি, ৪টি ককটেল উদ্ধার করা হয়। আটককৃতরা হলো- মো. সিরাজ (৩০), সাইফুল ইসলাম রাজু (২৬), মো. আল আমিন (৩০) ও মো. মানিক (৩২)। র‌্যাব-৭ এর সহকারী পরিচালক (মিডিয়া) চন্দন দেবনাথ জানান, ছিনতাই কাজে ব্যবহার করার জন্য নিয়ে আসা প্রাইভেটকারটিও (ঢাকা মেট্রো ক-১৪-০১৯৯) আটক করা হয়েছে। তাদের থানায় হস্তান্তর করা হয়েছে। তিনি আরো জানান, গ্রেপ্তারকৃতদের মধ্যে সিরাজ চাঁদপুরের মতলব উপজেলার সুজাতপাড়া এলাকার মো. ইসমাইলের ছেলে, মানিক বাঁশখালীর ছনুয়া কুতুবখালি এলাকার শাহ আলমের ছেলে, আল আমিন কুমিল্লার দাউদকান্দি উপজেলার তামটা মধ্যপাড়া এলাকার মো. আমির হোসেন সরকারের ছেলে, সাইফুল ইসলাম সুনামগঞ্জের সৈয়দপুর মধ্যপাড়া এলাকার মো. সিরাজুল ইসলামের ছেলে। গ্রেপ্তারকৃতরা দীর্ঘদিন যাবত নগরীর বিভিন্ন এলাকায় ছিনতাই করে আসছিল বলে জানান তিনি। এদিকে চট্টগ্রামের আনোয়ারা থেকে প্রায় ১২ লাখ টাকা মূল্যের ৩০ হাজার পিস ইয়াবাসহ মো. ইলিয়াছ (৩০) নামে এক যুবককে আটক করেছে র‌্যাব। র‌্যাব কর্মকর্তারা জানান, গতকাল মঙ্গলবার দুপুরের দিকে পোপাদিয়া গ্রামের মাওলানা কলিম উল্লাহর বাড়িতে অভিযান চালানো হয়। এ সময় ৩০ হাজার পিস ইয়াবাসহ ইলিয়াছকে আটক করা হয়। ইয়াবার আনুমানিক মূল্য ১২ লাখ টাকা। ইলিয়াছ একই উপজেলার দুধ কুমরা গ্রামের মৃত মো. আলীর ছেলে। তাকে থানায় হস্তান্তরের প্রক্রিয়া চলছে।
mugging
capture
drugs

দাউদকান্দিতে যুবককে হত্যা করে দেড় লাখ টাকা ছিনতাইয়ের অভিযোগ
দাউদকান্দি (কুমিল্লা) প্রতিনিধি : দাউদকান্দিতে যুবককে হত্যা করে দেড় লাখ টাকা ছিনতাইয়ের অভিযোগ স্বজনদের। উপজেলার গৌরীপুর ইউনিয়নের হাটচান্দিনা গ্রামের কালাডুমুর নদীর পাড় থেকে মনিরুল ইসলাম পিন্টু (৪০) নামে এক প্রবাসীর লাশ উদ্ধার করেছে পুলিশ। সে ওলানপাড়া গ্রামের মৃত তাজুল ইসলামের ছেলে। গতকাল বুধবার সকালে গৌরীপুর ফাঁড়ির পুলিশ নিহতের লাশ উদ্ধার করে ময়নাতন্তের জন্য কুমিল্লা মেডিকেল কলেজ হাসপাতালে পাঠানো হয়েছে। যুবককে হত্যা করে ছিনতাইয়ের অভিযোগ করেছে তার বড় বোন রোশনারা আক্তার (বিউটি)। গত মঙ্গলবার রাতে খাবার খেয়ে বেরিয়ে যাওয়ার পর গতকাল বুধবার সকালে হাটচান্দিনা গ্রামের রাজা মিয়ার বালু ভরাট করা মাঠের কাছে কালাডুমুর নদীর দক্ষিণ পাড় থেকে পিন্টুর লাশ পুলিশ উদ্ধার করে ময়নাতদন্তের জন্য কুমিল্লা মেডিকেল কলেজ হাসপাতালে পাঠিয়েছে। নাম প্রকাশ না করার শর্তে এলাকাবাসী জানায়, পিন্টু নিয়মিত মাদক সেবন করত। সম্প্রতি ওলানপাড়ায় সাবেক চেয়াম্যানের পরিত্যক্ত বাড়িতে মাদকের আড্ডা থেকে মুজাম্মেল ও পিন্টুকে পুলিশ আটক করে। পরে পিন্টুকে ছেড়ে দিলেও মুজাম্মেলকে জেলহাজতে পাঠানো হয়। নিহতের বোন বিউটি মেম্বার জানান, দীর্ঘদিন বাহরাইনে কর্মরত থেকে দেশে আসার পর মাদকাসক্ত হয়ে পড়লে তাকে আর বিদেশ পাঠানো হয়নি। পরে মাদক নিরাময় কেন্দ্র থেকে তাকে চিকিৎসা করে আনা হয়। ভালো হওয়ার পর বাহরাইন প্রবাসী বড় ভাই আবদুুল হালিম সম্প্রতি ব্যবসার জন্য পিন্টুর কাছে দেড় লাখ টাকা পাঠায়। ওই টাকা সে সবসময় সঙ্গেই রাখতো এবং দেড় লাখ টাকার জন্যই তাকে হত্যা করা হতে পারে বলে তিনি জানান।
mugging
murder

বড়াইগ্রামে দুই বাসের মুখোমুখি সংঘর্ষে আহত ৫০
বড়াইগ্রাম (নাটোর) প্রতিনিধি : বড়াইগ্রামের আহম্মদপুর বাসস্ট্যান্ড এলাকায় গত শনিবার সন্ধ্যা সোয়া ৬টার দিকে দুই যাত্রীবাহী বাসের মুখোমুখি সংঘর্ষে কমপক্ষে ৫০ জন আহত হয়। আহতদের মধ্যে ২ নারী ও এক শিশুসহ ৬ জনকে আশঙ্কাজনক অবস্থায় নাটোর ও রাজশাহী মেডিকেল কলেজ হাসপাতালে প্রেরণ করা হয় বলে জানান ফায়ার সার্ভিসের উদ্ধারকর্মীরা। প্রত্যক্ষদর্শীরা জানান, রাজশাহী থেকে কুষ্টিয়াগামী নাজ পরিবহনের একটি যাত্রীবাহী বাসের (কুষ্টিয়া-জ-০৪-০০২৪) সঙ্গে সিরাজগঞ্জ থেকে নাটোরগামী অপর যাত্রীবাহী বাসের (ঢাকা-চ-৩৮৭৪) মুখোমুখি সংঘর্ষ হয়। সংঘর্ষে নাজ পরিবহনের ইঞ্জিনে আগুন লেগে যায়। এ সময় আতঙ্কিত বাস যাত্রীরা জানালা দিয়ে তড়িঘড়ি করে নামতে গিয়ে মারাত্মকভাবে আহত হন। খবর পেয়ে নাটোর ফায়ার সার্ভিসের দল উদ্ধার তৎপরতা চালায়।
road accident

নেপালে নদীতে বাস, নিহত ২১
কাগজ ডেস্ক : নেপালে যাত্রীবাহী বাস নদীতে পড়ে গিয়ে ২১ জন নিহত হয়েছে। স্থানীয় সময় গতকাল শুক্রবার ভোরে দেশটির চিত্তন জেলায় এ ঘটনা ঘটে। জেলার ঊর্ধ্বতন কর্মকর্তা বিনোদ প্রকাশ সিং এএফপিকে বলেন, বাস নদীতে পড়ে ২১ জন নিহত হয়েছেন। জীবিত উদ্ধার হয়েছেন ১৬ জন। উদ্ধার হওয়া আহত ব্যক্তিদের স্থানীয় হাসপাতালে নেয়া হয়েছে। প্রকাশ সিং বলেন, নদীতে পড়ে যাওয়া বাসটি এখনো আংশিক ডুবে আছে। যাত্রীদের খোঁজে উদ্ধার অভিযান চলছে। দেশটির জ্যেষ্ঠ এক কর্মকর্তা জানিয়েছেন, যাত্রীবাহী বাসটি মহাসড়ক থেকে নিয়ন্ত্রণ হারিয়ে ত্রিশুলি নদীতে পড়ে। নদীর পানি ও এর স্রোত বেড়ে যাওয়ায় উদ্ধার অভিযান ব্যাহত হয়েছে। এরই মধ্যে ১৬ জনকে উদ্ধার করা হয়েছে। দুর্ঘটনাকবলিত বাসটি রাওতাহাট জেলার পর্যটন শহর পোখারায় যাচ্ছিল। খারাপ রাস্তা, যানবাহন রক্ষণাবেক্ষণ না করা এবং বেপরোয়া গাড়ি চালানোর কারণে নেপালের মহাসড়কে দুর্ঘটনা সাধারণ বিষয় হয়ে দাঁড়িয়েছে। দেশটিতে প্রায়ই ঘটছে ভয়াবহ দুর্ঘটনা। গত সপ্তাহে এক সড়ক দুর্ঘটনায় ২৫ জন নিহত হন। কারভান জেলার পাহাড়ি সড়ক থেকে যাত্রীবাহী একটি বাস ৫০০ মিটার নিচে পড়ে গেলে এ দুর্ঘটনা ঘটে।
road accident

কাভার্ডভ্যানের ধাক্কায় সীতাকুণ্ডে মা-ছেলে পাবনায় ট্রাক মালিক ও হেলপার নিহত
কাগজ ডেস্ক : কাভার্ডভ্যানের ধাক্কায় চট্টগ্রামের সীতাকুণ্ড উপজেলায় মা-ছেলে এবং পাবনায় ট্রাক মালিক ও হেলপার নিহত হয়েছেন। এ সম্পর্কে আমাদের প্রতিনিধিদের পাঠানো খবর- সীতাকুণ্ড (চট্টগ্রাম) : উপজেলায় পৃথক সড়ক দুর্ঘটনায় মা ও ছেলেসহ ৩ জন নিহত এবং ১ জন আহত হয়েছেন। ফৌজদারহাট পুলিশ ফাঁড়ির সার্জেন্ট কবির জানান, গতকাল বৃহস্পতিবার সকাল ৬টার দিকে ফৌজদারহাট পুলিশ ফাঁড়ির সামনে চট্টগ্রামমুখী কাভার্ডভ্যান (ঢাকা মেট্রো-ট-১৮-১৮৪৩) পথচারী কুলসুমা বেগম (৪০) ও তার ছেলে মনিরুল ইসলাম হৃদয়কে (১৩) ধাক্কা দিলে ঘটনাস্থলেই তারা মারা যান। তারা বরগুনা জেলার সদর আমতল থানার চওড়া গ্রামের মুক্তার বিশ্বাসের স্ত্রী ও পুত্র। এদিকে একই দিন দুপুর ১টার দিকে সীতাকুণ্ড-ফকিরহাট বাইপাস সড়কে একটি বালুবোঝাই ট্রাক সিএনজিকে চাপা দিলে মহিবুল্লাহ (২৫) ও শাহীন (২৫) আহত হন। তাদের সীতাকুণ্ড স্বাস্থ্য কমপ্লেক্সে ভর্তি করা হয়। পরে অবস্থা আশঙ্কাজনক হওয়ায় চট্টগ্রাম মেডিকেল কলেজ হাসপাতালে পাঠানো হয়। সেখানে চিকিৎসাধীন অবস্থায় মহিবুল্লাহ মারা যান। পাবনা : পাবনা-ঈশ্বরদী সড়কে জেলার সদর উপজেলার মালিগাছা মজিদপুর এলাকায় গতকাল বৃহস্পতিবার সকাল ৬টার দিকে কাভার্ডভ্যানের ধাক্কায় ট্রাকের মালিক আব্দুল জলিল মোল্লা (৫০) ও ড্রাইভার নুরুল ইসলাম (৪৫) নিহত হয়েছেন। নিহত নুরুল ইসলাম সদর উপজেলার শালগাড়ীয়া তালবাগান এলাকার বাদল প্রামাণিকের ছেলে এবং আব্দুল জলিল উপজেলার শ্রীরামপুর গ্রামের দিলবর মোল্লার ছেলে। পুলিশ ও প্রত্যক্ষদর্শীরা জানান, সকালে পাবনা-ঈশ্বরদী সড়কের মালিকগাছা মজিদপুর নামক স্থানে ট্রাকটি দাঁড়িয়ে ছিল। এ সময় রাজশাহী থেকে আসা দ্রুতগামী একটি কাভার্ডভ্যান পেছন থেকে ট্রাকটিকে ধাক্কা দিলে ট্রাকটি উল্টে খাদে পড়ে যায় এবং ঘটনাস্থলেই ট্রাকের মালিক আব্দুল জলিল মোল্লা ও ড্রাইভার নুরুল ইসলাম মারা যান। পরে সকাল ৮টার দিকে খবর পেয়ে পুলিশ ঘটনাস্থল থেকে নিহতদের লাশ উদ্ধার করে থানায় নিয়ে যায়। তবে কাভার্ডভ্যানের চালককে গ্রেপ্তার করতে পারেনি পুলিশ। পাবনা সদর থানার পুলিশ পরিদর্শক (এসআই) আব্দুল হামিদ ঘটনার সত্যতা স্বীকার করে জানান, লাশ উদ্ধার করে ময়নাতদন্তের জন্য ব্যবস্থা করা হচ্ছে।
road accident

মাগুরায় সড়ক দুর্ঘটনায় বাবা ও মেয়ে নিহত
মাগুরা প্রতিনিধি : মাগুরায় গতকাল বৃহস্পতিবার সড়ক দুর্ঘটনায় বাবা ও মেয়ে নিহত এবং মা গুরুতর আহত হয়েছেন। মাগুরা-যশোর সড়কের শালিখার আড়পাড়া ব্র্যাক অফিসের সামনে এ দুর্ঘটনা ঘটে। হতাহতদের বাড়ি ঝিনাইদহ সদরের কুলবাড়ি গ্রামে। মাগুরা সদর থানার এসআই নাসিরুল ইসলাম জানান, যশোরের ঝিকরগাছায় জাগরণীচক্র ফাউন্ডেশন নামে একটি এনওজিতে চাকরিরত সঞ্জয় নিজ বাড়ি থেকে স্ত্রী তৃপ্তি দাস ও ৫ বছরের মেয়ে তৃষা দাসকে নিয়ে মোটরসাইকেলে মাগুরার শালিখা উপজেলার আড়পাড়া গ্রামে শ্বশুরবাড়িতে যাচ্ছিলেন। পথিমধ্যে সকাল পৌনে ১০টার দিকে আড়পাড়া পোড়াগাছী ব্র্যাক অফিসের কাছে পৌঁছে তাদের বহনকারী মোটরসাইকেলটি নিয়ন্ত্রণ হারিয়ে রাস্তার পাশে একটি গাছের সঙ্গে ধাক্কা লাগে। এ সময় গুরুতর আহত অবস্থায় তাদের উদ্ধার করে মাগুরা সদর হাসপাতালে আনা হলে কর্তব্যরত চিকিৎসক সঞ্জয় ও তার মেয়ে তৃষাকে মৃত ঘোষণা করেন। আশঙ্কাজনক অবস্থায় তৃপ্তি দাসকে ফরিদপুর মেডিকেল কলেজ হাসপাতালে নিয়ে যাওয়া হয়।
road accident

ভয় : বিভুরঞ্জন সরকার
সম্প্রতি আমার স্ত্রীর মধ্যে একটি ভয় কাজ করছে। দরোজা খোলার ভয়। ডোরবেল বেজে উঠলেই আমার স্ত্রী আজকাল আতঙ্কবোধ করেন। তার আশঙ্কা, দরোজা খোলার সঙ্গে সঙ্গে হয়তো কোনো আততায়ী তার ওপর ঝাঁপিয়ে পড়বে অথবা তাকে ধাক্কা মেরে ফেলে দিয়ে ভেতরে ঢুকবে, খুঁজতে থাকবে আমাকে এবং তারপর কখন আমাকে নাগালের মধ্যে পাবে তখন এলোপাতাড়ি কুপিয়ে আমার রক্তাক্ত দেহটা ফেলে রেখে বীরদর্পে বের হয়ে যাবে। আমি আমার স্ত্রীকে বোঝানোর চেষ্টা করছি, যদিও আজকাল এটা জোর দিয়ে বলা যায় না, কোন গোপন আততায়ী কখন কার ওপর হামলে পড়বে, তারপরও এখনো আমার নিশ্চিত বিশ্বাস আমার ক্ষেত্রে এরকম মৃত্যু হবে না। আমি আমার স্ত্রীকে তার মন থেকে ভয় দূর করার জন্য বলি : তুমি শুধু শুধু আতঙ্কবোধ করছো। ভয়কে জয় করতে শেখো। না হলে বেঁচে থেকেও এক সময় মরার মতো হয়ে যাবে। আর সব থেকে বড় কথা আমাকে কেউ কেন মারতে আসবে? আমার স্ত্রী বলে, কেন দেখছো না, সব নির্দোষ মানুষগুলোকে কেমন টপাটপ মেরে ফেলছে? তুমি রাজনীতি বিষয়ে লেখালেখি করো। তোমার লেখা যাদের পছন্দ হবে না তারাই তো তোমাকে মেরে ফেলতে পারে। মানুষ মারা এখন কোনো ব্যাপার না। কাউকে মারলে কারো কিছু হয় না, হচ্ছে না। স্ত্রীকে ভরসা দিয়ে বলি, দেশে সাম্প্রতিক সময়ে বেশ কিছু গুপ্তহত্যার ঘটনা ঘটেছে ঠিকই। কিন্তু তার একটিও রাজনৈতিক বিষয়ে লেখালেখির কারণে নয়। আমি দীর্ঘ দিন ধরেই রাজনীতি বিষয়ে লিখছি। আমার লেখা অবশ্যই কারোর পক্ষে যায়, আবার কখনো কারো বিপক্ষে। যেহেতু আমাদের দেশ এখন রাজনৈতিকভাবে চরমরকম বিভক্ত, তাই রাজনীতি নিয়ে লিখে সব পক্ষকে এক সঙ্গে সমানভাবে খুশি করা সম্ভব নয়। রাজনীতিবিদদের মধ্যেও ধৈর্য, সংযম, সহনশীলতার মাত্রা যেমন দিন দিন কমছে, তেমনি তাদের সমর্থকদের মধ্যেও সেটা সংক্রমিত হচ্ছে। এক পক্ষ আরেক পক্ষের ওপর ঝাঁপিয়ে পড়ছে, রক্ত ঝরছে। অনেকেই যুক্তির জোর দেখানোর চাইতে জোরের যুক্তি দেখাতেই বেশি পছন্দ করছে। কিন্তু তারপরও লক্ষণীয় এটাই যে, দেশের অসংখ্য গণমাধ্যমে প্রতিদিন অনেক রাজনৈতিক লেখা ছাপা হচ্ছে। এসব লেখাই হয় কারো পক্ষে অথবা বিপক্ষে যাচ্ছে। মতামত দেয়ার কারণে কারো ওপর আজ পর্যন্ত কোনো হামলার ঘটনা ঘটেনি কিংবা এ জন্য কাউকে হত্যারও শিকার হতে হয়নি। কাজেই আমার কোনো বিপদ আমি অন্তত দেখছি না। আমি যতো বোঝাতে চেষ্টা করি, আমার স্ত্রী ততো অবুঝ হওয়ার চেষ্টা করে। তার ধারণা, লেখালেখি ছাড়া অন্য কারণেও তো আজকাল বাসায় ঢুকে মানুষ খুনের ঘটনা ঘটছে। আমাদের বাসায়ও যদি তেমন কিছু ঘটে। কেউ যদি চুরি-ডাকাতির মতলবে এসে তারপর… আমার স্ত্রীর এই আশঙ্কাটাও আমি উড়িয়ে দেই এই যুক্তিতে যে, আমাদের বাসায় চোর-ডাকাত আসার সম্ভাবনাও কম। আমার ধারণা, যাদের বাসায় সাধারণত চুটি বা ডাকাতির ঘটনা ঘটে তাদের প্রচুর স্বর্ণালঙ্কার কিংবা নগদ অর্থ অথবা অন্য দামি সম্পদ থাকে বলেই চোর-ডাকাত খোঁজখবর নিয়ে হানা দেয়। যাদের ঘরে দামি মালামাল কিংবা টাকা-পয়সা জমা নেই তাদের বাড়ি চোর-ডাকাত ঢুকবে কোন দুঃখে? আগাম তথ্য না থাকলে চোর-ডাকাতরা কোনো বাসায় মেহমান হয় না। সময়ের দাম আছে না! আজ পর্যন্ত এমন খবর কি শোনা গেছে যে, চুরি কিংবা ডাকাতি হয়েছে অথচ সম্পদ লুট হয়নি? তো, আমার স্ত্রীকে বলি, আমাদের বাসায় চোর-ডাকাত আসবে কি আমাদের সঙ্গে খোশগল্প করার জন্য? আমাদের ঘরে না পাবে নগদ টাকা, না পাবে সোনাদানা। ভুল তথ্যের ভিত্তিতে বাসায় এসে সোনাদানা না পেয়ে ডাকাতদল ক্ষিপ্ত হয়ে যদি ঘাড়ে বসিয়ে দেয় চাপাতির কোপ কিংবা হাতে থাকা আগ্নেয়াস্ত্রের একটি গুলিতে ফুটো করে দেয় বুক? উদ্বিগ্ন কণ্ঠে জানতে চায় স্ত্রী। এমন যে ঘটতে পারে না তা নয়। বিষয়টি আমাকেও ভাবায়। তবে পরিস্থিতি হালকা করার জন্য প্রসঙ্গান্তরে যাওয়ার কথা ভাবতেই মনে পড়ে যায় প্রখ্যাত সাংবাদিক শফিক রেহমানের লেখায় ব্যবহৃত একটি জোকস। শফিক রেহমান মনে করেন, বাঙালির আগ্রহের দুটি জায়গা হলো রাজনীতি এবং সেক্স। সেজন্য তার লেখায় এই দুই উপাদানের ব্যবহার আছে। সিরিয়াস রাজনৈতিক আলোচনার সঙ্গে একটু ‘পরকীয়ার’ মিশেল ঘটলে বাঙালির আড্ডা একেবারে জমে ক্ষীর। শফিক রেহমানের কৌতুকটা এরকম : একদিন ভোরবেলা এক বয়স্ক ভদ্র লোক ও ভদ্র মহিলা প্রাতঃভ্রমণে বেরিয়ে ছিনতাইকারীর কবলে পড়েন। ছিনতাইকারীরা ভদ্র মহিলার দিকে পিস্তল উঁচিয়ে বলে, সোনাদানা যা আছে দিয়ে দিন। ভদ্র মহিলা ভয়ে ঠকঠক করে কাঁপতে কাঁপতে সামনের ভদ্র লোককে দেখিয়ে বলেন, আমার কাছে সোনাদানা কিছু নেই বাবা। ওর কাছে একটি সোনা, দুটো দানা আছে। ওগুলো এখন আমার কাজে লাগে না। স্ত্রীকে এই জোকস শুনিয়ে বললাম, তুমিও ডাকাতদের আমাকে দেখিয়ে বলে দেবে, সোনাদানা তোমার কাছে নয়, আমার কাছে আছে। ওরা আমাকে ধরবে, তুমি বেঁচে যাবে। আমার এই জোকস শুনে স্ত্রী খুশি না হয়ে বরং বিরক্ত হলো। বললো, তোমার এসব রসিকতা আমার ভালো লাগে না। কিছুক্ষণ মুখ গোমড়া করে থেকে বললো, জানো, তোমার কিছু হয়ে গেল আমাদের কী হবে? কী হবে তোমাদের? আমরা তো একেবারে পথে বসবো। ছেলেমেয়ে নিয়ে সংসার চালাবো কীভাবে? স্ত্রীর উদ্বেগের কারণটা আরো স্পষ্ট হলো। সংসারে যেহেতু আমি একমাত্র উপার্জন করা মানুষ, তাই আমি এখনই মারা গেলে কিংবা আমাকে কেউ মেরে ফেললে আমার উপার্জনের ওপর যারা নির্ভরশীল তাদের চলবে কী করে? স্ত্রীকে সান্ত¡না দিয়ে বলি, এই ব্যাপার! আমার মৃত্যু নয়, মৃত্যু-পরবর্তী অনিশ্চয়তা নিয়েই তোমার ভয়? আরে এসব নিয়ে একদম ভাববে না। পৃথিবীটা এক অদ্ভুত জায়গা। এখানে কারো জন্য কিছু পড়ে থাকে না, থেমে থাকে না। এখন মনে হচ্ছে, এই মানুষটা না থাকলে চলবে না। কিন্তু সত্যি যখন মানুষটি থাকে না, তখন সাময়িক একটু সমস্যা হলেও সেটা একসময় কোনো না কোনোভাবে কেটে যায়। কাজেই আমি না থাকলে কী হবে এটা নিয়ে দুশ্চিন্তা একেবারেই অর্থহীন। তাছাড়া জানোই তো, কথায় আছে, মুখ দিয়েছেন যিনি, আহার দেবেন তিনি। বাংলাদেশ এখন আর গরিব দেশ নয়। এখন কোনো মানুষের পক্ষেই আর ইচ্ছে থাকলেও অনাহারে মরে যাওয়া সহজ নয়। না খেয়ে মরার একটি খবরও যদি গণমাধ্যমে প্রচার করা হয়, তাহলে সরকারের ইজ্জত থাকবে না। সরকার তার সম্মান রক্ষার জন্যই সবার মুখে খাবার তুলে দিতে বাধ্য। তাছাড়া এখনকার বাংলাদেশ এক ভিন্ন বাংলাদেশ। যারা এক সময় বাংলাদেশকে ‘তলাবিহীন ঝুড়ি’ বলে উপহাস করতো তারাই এখন আমাদের অর্থনৈতিক অগ্রগতি-সমৃদ্ধিতে বিস্ময় প্রকাশ করছে। তাছাড়া আমাদের দেশে এমন অনেক নজির অতীতে আছে যাতে দেখা যায়, সন্তান ‘উপযুক্ত’ হওয়ার আগে পিতৃহীন হয়েও তারা ঠিকই মাথা উঁচু করে দাঁড়াতে সক্ষম হয়েছে। পিতা-মাতা সন্তানদের সহায় এটা ঠিক, কিন্তু তার মানে এই নয় যে, পিতৃহীন সন্তানরা সবাই পথহারা হয়েছে। কাজেই আমি না থাকলে আমার ছেলেমেয়ে অথৈ সাগরে পড়বে না। একটা না একটা উপায় অবশ্যই হয়ে যাবে। মুখ ঝামটা দিয়ে স্ত্রী বলে, রাখো তোমার লেকচার। আর কোনো ক্ষমতা না থাকলেও কথা বলার ক্ষমতাটা ভালোই রপ্ত করছো। এবার আমরা অবস্থা জোঁকের মুখে নুনের ছিটা পড়ার মতো। আমার অক্ষমতা সম্পর্কে আমার স্ত্রীর থেকে আর ভালো কারো জানার কথা নয়। আমার যে কোনো সঞ্চয় নেই, আজ চোখ বন্ধ করলে, কাল আমার ওপর নির্ভরশীল সদস্যরা যে অথৈ পানিতে পড়বে (কারণ ওরা কেউ এখনো আয় উপার্জন করে না) এটা বাইরের কারো পক্ষে জানা সম্ভব নয়। বাইরের কেউ হাঁড়ির খবর রাখে না, রাখে স্ত্রী। আমি যে জীবনে কিছু করতে পারলাম না তা নিয়ে প্রায় তিন দশক ধরেই স্ত্রীর খোটা শুনে আসছি। আমার বন্ধুরা প্রায় সবাই গাড়িবাড়ির মালিক হয়েছে অথচ চালচুলোহীন আছি আমি। আমি বন্ধুদের সাফল্যে মোটেও ঈর্ষাবোধ করি না। বরং ভালো লাগে তাদের সাফল্য দেখে। আমি যে জীবনে কিছু করতে পারলাম না, সেটা নিয়েও আমার নিজের তেমন কোনো হতাশা নেই। আমি হিসাব করে বলি, আমার বন্ধুর সংখ্যা যদি হয় একশজন, তাহলে গাড়িবাড়ি হয়েছে খুব জোর ত্রিশ জনের। সত্তর জনেরই হয়নি। অর্থাৎ বেশিরভাগই আমার দলে। কিন্তু আমার স্ত্রীর চোখ যায় শুধু যাদের হয়েছে, তাদের দিকে। যাদের হয়নি তাদের দিকে তাকাতেই চায় না। পৃথিবীর বেশিরভাগ সম্পত্তির মালিক গুটিকয়েক মানুষ। বেশিরভাগ মানুষই তো সম্পদহীন। সম্পদের ওপর এই বৈষম্যপূর্ণ অধিকারের কারণেই তো পৃথিবীতে এতো অশান্তি। সম্পদের যাতে সুষম বণ্টন নিশ্চিত হয়, সব মানুষ যাতে নিজ নিজ প্রয়োজন অনুযায়ী সম্পদের মালিকানা পেতে পারে সেজন্য সাম্যবাদী সমাজ প্রতিষ্ঠার স্বপ্ন নিয়েই তো এক সময় কমিউনিস্ট পার্টি করেছি। কিন্তু আমাদের সে স্বপ্ন পূরণ হয়নি। এ জন্যও আমার কোনো দুঃখ নেই। আমার বন্ধুদের সবাই না হলেও কেউ কেউ যে কিছুটা সম্পদের অধিকারী হয়েছে, এটাকেও আমি আমার নিজের এক ধরনের প্রাপ্তি বলে মনে করি। আমার স্ত্রী অবশ্য তা করে না। আমার বুঝ এবং তার বুঝ এক রকম নয়। সেটা হওয়ারও কথা নয়। সে সংসার চালায়। আমি চাকরি করি। সে করে না। চাকরি করে টাকা রোজগার করা যেমন কঠিন তেমনি রোজগারের সেই নির্দিষ্ট টাকা দিয়ে সংসার চালানোও কঠিন কাজই বটে। সংসারটা স্বপ্ন বিলাসের জায়গা নয়। তাকে প্রতিদিন বাজারে যেতে হয়, সংসারের প্রয়োজনীয় জিনিসপত্র কিনতে হয়। বাজার দরের উত্তাপটা সরাসরি তার হাতে লাগে। কেনার জন্য টাকা লাগে। আমার রোজগার কম, আমার সঞ্চয় নেই, সেজন্য বাজারে কোনো জিনিস আমার জন্য কম দামে বিক্রির ব্যবস্থা নেই। আমার বিত্তবান বন্ধুর স্ত্রীকে যে দামে জিনিস কিনতে হয়, আমার স্ত্রীকেও সে দামেই কিনতে হয়। কোন প্রসঙ্গ থেকে কোন প্রসঙ্গে চলে এসেছি। হ্যাঁ বলছিলাম, আমার মৃত্যু ভয় নিয়ে স্ত্রীর উৎকণ্ঠার কথা। যেভাবে বাড়িতে ঢুকে আজকাল মানুষকে মেরে ফেলা হচ্ছে তাতে আমার স্ত্রীর এই আশঙ্কা জোরদার হচ্ছে যে আমাকেও কেউ হয়তো ওভাবেই খুন করবে। কাজেই ডোরবেল বাজলে কিংবা কড়া নাড়ার শব্দ শুনলেই সে আঁতকে ওঠে। দরোজায় লাগানো ‘চোখ’ দিয়ে ভালো করে দেখে কিংবা আগন্তুকের পরিচয় সম্পর্কে নিশ্চিত হওয়ার আগে দরোজা খুলতে চায় না। আমি বাসায় থাকলে সাধারণত আমিই দরোজা খুলে দেই এবং আগন্তুক কে সেটা না জেনেই। আগেই বলেছি, কোনো ঘাতকের হাতে আমার মৃত্যু হবে- এটা কখনো আমার মনে হয় না। আমি এটা জানি যে, আমার কোনো ব্যক্তিগত শত্রু নেই। শত্রু তৈরির জন্য যে যোগ্যতা লাগে সেটাও আমার নেই। কারো সঙ্গে জ্ঞানত আমি দুর্ব্যবহার করি না, করিনি। কড়া কথা বলিনি কাউকে। যদিও কখনো কারো সঙ্গে মনোমালিন্য হয়ে থাকে, সেটা এতোই স্বল্প সময়ের যে তা মনে রাখার মতো নয়। আমি আমার স্ত্রীকে এটা অনেক দিন বলেছি যে, আততায়ীর হাতে আমার মৃত্যু হওয়ার আশঙ্কা নেই। মরতে একদিন হবেই কিন্তু ঘাতকের হাতে না। মানুষের সঙ্গে মানুষের শত্রুতা তৈরির মোটা দাগের দুটি কারণ হচ্ছে, এক. কারো উপকার করা এবং দুই. কারো অপকার করা। এই দুটির একটি করার ক্ষমতাও আমার নেই। আমি না পারি কারো উপকার করতে, না পারি কারো অপকার করতে। উপকার এবং অপকার দুটি করার জন্যই হিম্মত থাকতে হয়, বুকের পাটা থাকতে হয়, যোগ্যতা থাকতে হয়। আমার তা নেই। কেউ হয়তো প্রশ্ন তুলতে পারেন, কারো উপকার করলে আবার শত্রুতা তৈরি হবে কেন? মানুষের উপকার করা তো ভালো। যারা এটা বলেন, তারা কি শোনেননি ‘উপকারীকে বাঘে খায়’? উপকার করে বিপদে পড়ার ঘটনা তো ঈশপের গল্পেও পাওয়া যায়। তাছাড়া ঈশ্বরচন্দ্র বিদ্যাসাগরের সেই কথা কি ভুলে যাওয়ার মতো? একবার একজন বিদ্যাসাগরকে গিয়ে বললেন, অমুকে আপনার নিন্দা-মন্দ করছে। ব্যাপারটা কি? একটু ভেবে বিদ্যাসাগর জবাব দেন, হ্যাঁ ‘অমুক’ সেটা করতেই পারে। আমি যে ওর বিপদের সময় টাকা ধার দিয়ে উপকার করেছিলাম! কারো উপকার করলে দুই ভাবেই শত্রু তৈরি হতে পারে। এক. যার উপকার করা হলো, সে মনে মনে ভাববে, বেশি করার ক্ষমতা থাকতেও এতো কম উপকার করলো কেন? কম উপকার করেও তো আসলে আমার অপকারই করলো। দুই. যে উপকার বঞ্চিত হলো সে রাগ করবে এটা ভেবে যে, তার উপকার না করে অন্যজনের উপকার কেন করা হলো, যে কিনা আমার অপছন্দের তালিকায়। অন্যদিকে, অপকার করার ক্ষমতা বা শক্তি থাকলে যে শত্রু তৈরি হয় সেটা আর ব্যাখ্যা করে বলার দরকার নেই। অন্যকে খালে ফেলতে গেলে নিজেরও খালে পড়ার আশঙ্কা থাকেই। খাল কেটে কুমির আনার কথা আমরা কে না জানি। তবে আমি যেমন কারো উপকার করতেও পারি না, তেমনি ইচ্ছা করলেও কারো অপকার করতেও পারি না। কাজেই আমার মতো অযোগ্য, অপদার্থ একজন মানুষ কেন কারো দ্বারা মৃত্যু ভয়ে ভীত থাকবো? আমার মৃত্যু ভয় নিয়ে আতঙ্কে থাকা স্ত্রীকে বুঝিয়ে-সুজিয়ে গত কয়েক দিনে কিছুটা আশ্বস্ত করতে সক্ষম হয়েছি। কিন্তু এর মধ্যে দেখা দিয়েছে নতুন বিপত্তি। আমার ছেলেমেয়ে দুইজনই গত কয়েক দিন ধরে মনে করছে যে, ভয়াবহ ভূমিকম্পে আমাদের সবারই মৃত্যু হবে। চোর-ডাকাত বা গুপ্তঘাতক, জঙ্গি-সন্ত্রাসী গোষ্ঠীর হাতে না হলেও আমাদের পুরো পরিবার মারা পড়বে ভূমিকম্পে। আগামী কিছু দিনের মধ্যে বাংলাদেশে এমন শক্তিশালী ভূমিকম্প হবে যাতে ঢাকা শহর তছনছ হয়ে যাবে। আমার মেয়ে সদ্য ডাক্তারি পাস করেছে। ছেলে বুয়েটে পড়–য়া। দুজনেই মেধাবী। মেয়ে ঢাকা বিশ্ববিদ্যালয়ের অধীনে সবগুলো মেডিকেলের মধ্যে এমবিবিএস পরীক্ষায় চতুর্থ স্থান অধিকার করেছে। ভিকারুননেসা নূন স্কুলে সে ফার্স্ট গার্ল ছিল। আমার ছেলেও বুয়েটে ভর্তি হওয়ার সুযোগ যেহেতু পেয়েছে, তাই তাকেও খারাপ ছাত্র বলা যাচ্ছে না। আমাদের দেশে তো এখন মেধা যাচাইয়ের সহজ মাপকাঠি হয়ে দাঁড়িয়েছে কে, কোথায়, কোন বিষয়ে পড়ছে সেটা। ছেলেমেয়ে দুজনেরই পড়াশোনার আগ্রহ প্রবল। ভূমিকম্প নিয়ে সম্প্রতি ‘প্রথম আলো’তে অধ্যাপক আসিফ নজরুলের একটি লেখা পড়ে আমার ছেলেমেয়ের মৃত্যু আতঙ্ক বেড়ে গেছে। ৩১ এপ্রিল ২০১৬ আসিফ নজরুল লিখেছেন : ১৮৮৫ সালে রিখটার স্কেলে প্রায় সাড়ে ৭ মাত্রায় যে ভয়াবহ ভূমিকম্প হয়েছিল বাংলা অঞ্চলে, তার এপি সেন্টার ছিল মানিকগঞ্জে। এছাড়া ১৭৬২ সালে পার্বত্য চট্টগ্রাম এবং ১৯১৮ সালে শ্রীমঙ্গল বা কিশোরগঞ্জ অঞ্চলে আরো দুটো বড় মাপের ভূমিকম্প হয়েছিল। ১৮৯৭ সালে বহুল আলোচিত আসাম ভূমিকম্পেও ক্ষতিগ্রস্ত হয়েছিল এই অঞ্চল। এরপর অধ্যাপক নজরুল লিখছেন : বিশেষজ্ঞরা মনে করেন, ভয়াবহ ভূমিকম্প প্রতি ১৩০-১৩৫ বছরের মধ্যে পুনরায় হওয়ার কথা। সেই হিসাবে ১৯৮৫ সালের ভয়াবহ ভূমিকম্পের কথা বিবেচনা করলে ২০১৫ থেকে ২০২০ সালের মধ্যে ঢাকার আশপাশে বিশাল একটি ভূমিকম্প হওয়ার আশঙ্কা মোটেও অবাস্তব নয়। আমরা কতজন জানি তা? কতজনকে জানিয়েছে সরকার? আসিফ নজরুল আরো লিখেছেন : একই মাত্রায় ভূমিকম্পের ক্ষয়ক্ষতি সব জায়গায় এক রকম হয় না। ক্ষয়ক্ষতি কতটুকু হবে, তা নির্ভর করে জনসংখ্যার ঘনত্ব, বিল্ডিং, রাস্তাঘাট ও অবকাঠামোর মান, নগরায়ন কতটুকু পরিকল্পিত, উদ্ধার ও ত্রাণ কাজে প্রস্তুতি ও অভিজ্ঞতা ইত্যাদির ওপর। এসব বিবেচনায় ঢাকা পৃথিবীতে সবচেয়ে ঝুঁকিপূর্ণ শহরগুলোর একটি। ৮ স্কেল ভূমিকম্পে তাই জাপানে যে ক্ষতি হয়, ঢাকায় হবে তার শতগুণে বেশি। এমনকি ইকুয়েডরে সাম্প্রতিক ভূমিকম্পে যে ক্ষতি হয়েছে, একই মাত্রায় ভূমিকম্পে ঢাকায় ক্ষতি হবে অনেক অনেক বেশি। অধ্যাপক নজরুল আরো লিখছেন : আমার বুকের রক্ত হিম হয়ে যায় বড় ভূমিকম্পের পরিণতির কথা ভাবলে। ঢাকার ঘিঞ্জি অঞ্চল, জলাভূমি ভরাট করে বানানো বিভিন্ন উঁচু বিল্ডিং, নামকাওয়াস্তে ডিজাইন দিয়ে নিম্নমানের ও অপর্যাপ্ত সামগ্রী দিয়ে বানোনো বিল্ডিং- এগুলো গুঁড়ো হয়ে যাওয়ার কথা বড় ভূমিকম্পে। যে ভবন ভূমিকম্প সামলাতে পারবে, তা হেলে পড়বে পাশের ভবনের ধাক্কায়, যে রাস্তা এমনিতে ফেটে যাবে না, তা দুমড়ে-মুচড়ে যাবে দুর্বল উড়াল সড়কের পতনে। যে মানুষ বেঁচে থাকবে, তাকে সাহায্য করতে এগুতে পারবে না অন্য কোনো মানুষ। যে মানুষ ভাঙা বিল্ডিংয়ে যন্ত্রণা কাতর হয়ে আর্তনাদ করবে, তাকে সাহায্য করার উপায় জানবে না পাশের অক্ষত মানুষ। যাদের কোনোভাবে হাসপাতালে নেয়া যাবে, তারা ধুঁকে মরবে বিনা চিকিৎসায়। এই বর্ণনা পাঠেই শরীর শীতল হয়ে যায়। সাম্প্রতিক সময়ে দু’একটি ভূমিকম্পের প্রেক্ষাপটে আসিফ নজরুলের এই লেখা পড়ার পর স্বাভাবিকভাবেই আমার ছেলেমেয়ের ভূমিকম্প আতঙ্ক বেড়ে গেছে। আমি ওদের সাহস দেয়ার চেষ্টা করে বলি, আমরা যে বাসায় থাকি তা জলাভূমি ভরাট করে তৈরি হয়নি। আমাদের ভবনটিও খুব বেশি উঁচু নয়, মাত্র তিন তলা। বাড়িঅলা নিজে যেহেতু এই বাসায় থাকেন কাজেই বাড়ি বানাতে খুব নিম্নমানের নির্মাণ সামগ্রী ব্যবহার করেছেন বলেও মনে হয় না। তাই ভবন চাপা পড়ে আমাদের মৃত্যুভয় কম। কিন্তু ছেলেমেয়েরা বলে, পাশের উঁচু বিল্ডিং যদি এদিকেই হেলে পড়ে, আমরা যদি বেরুতে না পারি, কেউ যদি আমাদের সাহায্যে এগিয়ে আসতে না পারে… এতো যদির উত্তর আমার জানা নেই। তারপরও ওদের বলি, মামির যদি গোঁফ হয়, তাহলে তিনি আর মামি থাকবেন না। কিন্তু মামির কি কখনো গোঁফ হয়েছে? ছেলেমেয়ের ভূমিকম্প আতঙ্ক আমার মধ্যে সংক্রামিত না হলেও এ নিয়ে পড়াশোনার আগ্রহ একটু বেড়েছে। পুরনো পত্রিকা ঘাটতে গিয়ে ২০১৫ সালের ৮ মে বিশিষ্ট শিক্ষাবিদ, জনপ্রিয় লেখক এবং বিজ্ঞানমনস্ক মানুষ হিসেবে সবার কাছে পরিচিত মুহম্মদ জাফর ইকবালের লেখা পেয়ে সেটা ছেলেমেয়েকে পড়তে বলি। সে সময় লেখাটি কেন আমার নজর এড়িয়ে গেছে বুঝতে পারিনি। মুহম্মদ জাফর ইকবাল লিখেছেন : ঠিক কী কারণ জানা নেই, ভূমিকম্প নিয়ে মানুষের ভেতরে এক ধরনের রহস্যময় আতঙ্ক কাজ করে। ভূমিকম্প শুরু হলেই মানুষ পাগলের মতো ছোটাছুটি শুরু করে। ২৮ এপ্রিল (২০১৫) নেপালের ভূমিকম্পের কারণে আমরা দেশে যে কম্পন অনুভব করছি, সেই কারণে দেশের অনেক মানুষ দিগি¦দিক জ্ঞান হারিয়ে ছোটাছুটি করে আহত হয়েছে, কেউ কেউ মারাও গেছে। ভূমিকম্পের খুঁটিনাটি জানার আগে আমি নিজেও একে যথেষ্ট ভয় পেতাম, এখন ভয় কমে গেছে; কৌত‚হল বেড়েছে অনেক বেশি। দেশের সবার অন্তত দুটি জিনিস জানা উচিত, একটি হচ্ছে, যখন এখানে ভূমিকম্প হয় তখন সবারই ধারণা হয় তাদের পায়ের নিচে যে মাটি সেই মাটিতে ভয়ঙ্কর অশুভ একটি কিছু শুরু হয়েছে, এর থেকে বুঝি আর কোনো রক্ষা নেই। মূল ব্যাপারটা মোটেও সেরকম নয়, প্রায় সব ক্ষেত্রেই ভূমিকম্পের কেন্দ্রটি বহু দূরে। সেখানকার ভূমিকম্পের ছোট একটা রেশ আমরা অনুভব করছি। ভয় না পেয়ে ঠাণ্ডা মাথায় এটা ঘটে যেতে দিলে কিছুক্ষণের মধ্যেই থেমে যাবে। জাফর ইকবাল তথ্য উল্লেখ করে লিখেছেন : পৃথিবীর সবচেয়ে বড় ভূমিকম্পটি হয়েছিল চিলিতে ১৯৬০ সালে। রিখটার স্কেলে সেটি ছিল বিস্ময়কর ৯.৫। সেই ভূমিকম্পের প্রায় ছয় হাজার মানুষ মারা গিয়েছিল। দেশটি তখন রীতিমতো পরিকল্পনা করে তাদের দেশের বিল্ডিংয়ের নিয়ম মেনে ভূমিকম্প সহনীয়ভাবে তৈরি করতে শুরু করে। ২০১৪ সালে তাদের দেশে যখন ভয়ঙ্কর ৮.২ মাত্রায় ভূমিকম্প আঘাত হেনেছে তখন তাদের দেশে মারা গিয়েছে মাত্র ছয় জন। নিয়ম মেনে বিল্ডিং তৈরি করলে কী লাভ হয় এটি তার একটি চমৎকার উদাহরণ। এর থেকে প্রায় ষাটগুণ ছোট ৭ মাত্রায় একটা ভূমিকম্পের কারণে ২০১০ সালে হাইতিতে মানুষ মারা গিয়েছে প্রায় তিন লাখ। দরিদ্র দেশে নিয়মনীতি না মেনে মিগজ বাক্সের মতো দুর্বল বিল্ডিং তৈরি করলে তার ফলাফল কী হতে পারে এটা তার একটা খুব করুণ উদাহরণ। কাজেই ভূমিকম্প নিয়ে কেউ যদি আমাকে একটা মাত্র মন্তব্যও করতে বলে তাহলে কোনো রকম বিশেষজ্ঞ না হয়েও আমি খুব জোর গলায় বলতে পারবো যে, ঘনবসতি এলাকাগুলোতে আমাদের বিল্ডিংগুলো নিয়মনীতি মেনে তৈরি করতে হবে। সবশেষে জাফর ইকবাল লিখেছেন : ভূমিকম্প নিয়ে এখনো অনেক রহস্য অজানা। ভয় পেয়ে সেই রহস্যকে দূরে সরিয়ে না রেখে সবাই মিলে তার রহস্য ভেদ করাটাই কি বেশি অর্থপূর্ণ কাজ নয়? বাংলাদেশের মানুষ সব রকম প্রাকৃতিক দুর্যোগ সামলে মাথা উঁচু করে বেঁচে থাকতে পারে। এই ভূমিকম্পকে কেন শুধু শুধু ভয় পাবো? প্রয়োজনে অবশ্যই আমরা এর মুখোমুখি হতে পারবো। আমার প্রতি না থাকলেও জাফর ইকবালের প্রতি আমার ছেলেমেয়ের আস্থা-ভরসা আছে। কাজেই তার লেখা পড়ে ওরা বুঝি একটু নির্ভয় হতে পেরেছে। ভূমিকম্পের অজানা রহস্যভেদের জন্যও আগ্রহী হয়ে উঠেছে। তবে আমি এখন ভাবছি, মৃত্যুকে নিয়ে আমাদের কেন এত ভয়। মানুষ প্রতিনিয়ত নিত্যনতুন জ্ঞানে সমৃদ্ধ হচ্ছে। অজানাকে জানছে। তবে এটা সত্য, মৃত্যুকে জয় করার সক্ষমতা মানুষ এখনো অর্জন করতে পারেনি। জন্ম নিলে মৃত্যুবরণ করতেই হবে। এতো নিশ্চিত এবং স্বাভাবিক একটি বিষয় নিয়ে অকারণ দুর্ভাবনা থেকে মানুষ কখনো মুক্ত হতে পারছে না। আমাদের ভয়কে জয় করতে শিখতে হবে। ভয় দূর হলেই অনেক সমস্যার সমাধান হয়ে যাবে।
literature

হঠাৎ দেখা : কাইয়ুম নিজামী
অবাক হয় জিনিয়া। মাথায় রক্ত উঠে যায়। শরীরের শিরা-উপশিরাগুলো যন্ত্রণায় টনটন করে ওঠে। শাকিলের মন এত নোংরা হতে পারে, এত ছোট হতে পারে তার হৃদয়, সে কখনো কল্পনা করেনি। শাকিল খুব সুন্দর করে কবিতা আবৃত্তি করতে পারে। গানের গলাও আছে তার। যে কণ্ঠে সে সুকান্তের কবিতা আবৃত্তি করেছে, যে কণ্ঠে একদিন ভালোবাসার প্রচুর গান গেয়েছে, সে কণ্ঠ এত জঘন্য হলো কি করে? শাকিলের মাথা ঠাণ্ডা হয়নি। চায়ের কাপ রেখে দিয়ে উঠে যায়। আলমারি খোলে। নতুন দু’টা শার্ট বের করে আনে। বারান্দায় স্ত‚প করে রাখে। অতঃপর গ্যাস লাইট দিয়ে আগুন ধরিয়ে দেয়। নতুন দু’টা শার্টে আগুন ধরে। কয়েক মিনিটের মধ্যে শেষ হয়ে যায়। জিনিয়া শুধু চেয়ে থাকে। শার্টগুলো পোড়া শেষ হলে শাকিল দুই হাতে ছাইগুলোকে বাইরে নিয়ে যায়। মাত্র চারদিন আগে শার্টগুলো ফ্যাশন হাউস থেকে বানিয়ে এনেছে। একদিনও ব্যবহার করেনি। সুন্দর ঝকঝকে দু’টা ফুল শার্ট মুুহ‚র্তে পুড়ে ছাই হয়ে গেল। জিনিয়া ভেবে পায় না মানুষ এমন পশুর মতো আচরণ করে কিভাবে? জিনিয়া বাইরের দিকে তাকিয়ে থাকে। বাসার সামনে খালি জায়গায় কুকুর হাঁটছে। কুকুরটির একটি পা বাঁকা। খেয়াল করে দেখে জিনিয়া। সম্ভবত মায়ের গর্ভের। অর্থাৎ জন্মের সময়ই এমনটি ছিল। কাপড় পোড়া ছাইগুলো বাইরে ফেলে শাকিল হনহন করে ঘরে প্রবেশ করার সময় জিনিয়া মুখোমুখি দাঁড়ায়। শক্ত করে তাকে কিছু বলা দরকার। এভাবে জীবন চলে না। চলতে পারে না। চলতে দেয়া যায় না। মানুষের অভদ্রতারও একটা সীমা আছে। তাছাড়া মুখ বুজে নীরবে সব সহ্য করলে তাকে হয়তো কঠিন মূল্য দিতে হবে। নদীর জলে ভেসে আসেনি সে। সে শাকিলের বিয়ে করা স্ত্রী এবং সে বিয়ে তাদের দীর্ঘদিনের ভালোবাসার বহু আকাক্সক্ষার ফসল। অনেক বেশি দাম দিয়ে কেনা। শাকিল। বলো। শার্টগুলো পুড়ে ফেললে? আজকাল চোখে কম দেখো নাকি? কৈ না তো। তাহলে প্রশ্ন করলে কেন? গ্যাস লাইটারের আগুনে তোমার চোখের সামনেই তো পুড়িয়ে ছাই করে ফেললাম। দেখলাম। একজন ভদ্রলোকের অভদ্র আচরণ চেয়ে চেয়ে দেখলাম। কিন্তু সুন্দর শার্টগুলোর তো দোষ ছিল না। শুধু শুধু নিরপরাধ জামাগুলো পুড়ে ছাই করলে কেন? শুধু জামা নয়, ইচ্ছে হয়েছিল বাসাটা সুদ্ধ জ্বালিয়ে দিই। শুধু বাড়িটা আমার নিজের না এ জন্যই- আর বাড়ির ভেতরের মানুষ? মানুষ সুদ্ধ জ্বালিয়ে দিতাম। ভয় কাকে বলে শাকিল জানে না। জেল, ফাঁসি পুরুষের জন্য এমন কিছু না। তাহলে গলা টিপে মেরে ফেলো আমাকে। বাড়ি শুধু জ্বালাতে হবে না। স্বামী তার স্ত্রীকে গলা টিপে হত্যা করছে এটা তো আর এমন নতুন কিছু নয়। যৌতুকের জন্যে, কাজের মেয়ের সাথে অবৈধ সম্পর্ক বজায় রাখার জন্যে, যারা একের পর এক স্ত্রীদের হত্যা করে চলেছে, গায়ে কেরোসিন ঢেলে আগুন লগিয়ে আত্মহত্যার নামে চালিয়ে দেয়ার চেষ্টা করছে তারা তোমার মতোই পুরুষ। ইচ্ছে করলে তুমিও আমাকে গলা টিপে মেরে ফেলতে পারো, যদি ভাবো আমার মৃত্যুই তোমার সকল সমস্যার সমাধান করতে পারে। প্রয়োজনে তাই করতে হবে। কি বললে? খুন করবে আমাকে? এত নিষ্ঠুর তুমি হতে পারবে? হাতটা একবারও কেঁপে উঠবে না? না একবারও কেঁপে উঠবে না। এখন আমি ঠিকই বুঝতে পারছি মানুষ তার নিজের স্ত্রীকে খুন করে কেন? কেন খুন করে? যখন স্ত্রীর আচার, ব্যবহারে স্বামী অস্থির হয়ে ওঠে। দুশ্চিন্তায় টেনশন করতে করতে স্বামী যখন রাতের পর রাত না ঘুমিয়ে কাটায়, স্ত্রীর ব্যবহার স্বামীর ধৈর্যের সকল সীমা যখন অতিক্রম করে, তখন নিজের জীবনের প্রতি মানুষের কোনো মায়া থাকে না। স্ত্রী কেন, গুষ্ঠিসুদ্ধ খুন করতেও মানুষ তখন সংকোচ করে না। আমি এমন কি করেছি যে সারারাত তুমি টেনশন করবে। ঘুমের ওষুধ খেয়েও ঘুমাতে পারবে না? কি করেছো তুমি ভালো করেই জানো। তুমি তো আর কচি খুকি নও যে এ টু জেড পর্যন্ত সব হাতের আঙুল ধরে বুঝিয়ে বলতে হবে। কোনো কিছু জেনেও না জানার ভান করা আমার একদম সহ্য হয় না। পথ ছাড়ো আমি বাইরে যাবো। এত রাতে বাইরে যাবে? হ্যাঁ- যাবো। কোথায় যাবে? জাহান্নামে। বাসায় আমি একা। চারদিকে চুরি ডাকাতি হচ্ছে। কোনো অসুবিধা নেই তুমি একাই যথেষ্ট। এত রাতে তুমি বাইরে যেতে পারবে না। আমি যাবোই তুমি পথ ছাড়ো। যদি পথ না ছাড়ি? পথ তুমি ছাড়বে না তোমার বাপ ছাড়বে। ছিঃ শাকিল তুমি এমন করে বলতে পারলে? তোমার আমার সংসারে অনেক কিছু হবে কিন্তু এর মধ্যে আমার বাবাকে টেনে আনলে? বাবা বেঁচে থাকলে আমি হয়তো দুঃখ পেতাম না। শাকিল এক অদ্ভুত দৃষ্টিতে তাকায় জিনিয়ার দিকে। তারপর ঘর থেকে জোর করে বেরিয়ে যায়। জিনিয়া অবাক হয়। তবে বাধা দেয় না। সে জানে বাধা দিয়ে শাকিলকে থামানো যাবে না। জিনিয়া সোফায় শরীরটাকে এলিয়ে দিয়ে বসে। মনটা ভীষণ খারাপ হয়ে যায়। অতীতের অনেক কথাই মনে পড়ে তার। একবার বিশ্ববিদ্যালয়ের বার্ষিক ক্রীড়ানুষ্ঠানে মনের মতো সাজে অংশ নিয়েছিল। রাধাকৃষ্ণ সেজেছিল তারা দু’জন। হাতে-মুখে নীল রং মাখতে প্রথমে আপত্তি করেছিল শাকিল। তুমি চমৎকারভাবে সাজবে আর আমার মুখ নীল রং। জিনিয়া খোঁপায় গাঁদা ফুলের মালা পরেছিল। গলায় ওর ছিল তাজা ফুলের মালা। লাল টকটকে একখানা আমেরিকান জর্জেট শাড়ি পরেছিল জিনিয়া। রাধার হাতে ছিল সেই বিখ্যাত হৃদয় হরণ করা বাঁশি। শাকিল আদৌ বাঁশি বাজাতে জানতো না। শুধু বাঁশি বাজাবার ভান করেছিল মাত্র। রাধাকৃষ্ণ সেজে অনেকক্ষণ মাঠের মধ্যে ঘুরে বেরিয়েছে তারা পাশাপাশি। শাকিলের বন্ধু সোহেল এক ফাঁকে ছবি তুলে নিয়েছিল। পরে ছবি দেখে অবাক হয়েছে জিনিয়া এবং শাকিল দু’জনই। চমৎকার মানিয়েছিল তাদের দু’জনকে। তখন জিনিয়ার মনে হয়েছিল অনুষ্ঠান যদি আরো দীর্ঘ হতো। তারা রাধাকৃষ্ণ হয়ে যদি আরো কয়েক ঘণ্টা পাশাপাশি হাতে হাত রেখে আরো কিছুটা সময় কাটানো যেতো তবে মন্দ হতো না। পরের দিন জিনিয়ার চোখে চোখ রেখে শাকিল বলেছিল কালকে আমার কি ইচ্ছে করছিল জানো? আমি কি করে জানবো? হাসি হাসি মুখে জবাব দিয়েছে জিনিয়া। শাকিল তার কানের কাছে ফিসফিস করে বলেছে ইচ্ছে হচ্ছিল তোমাকে জড়িয়ে ধরি। জিনিয়া আবারও হেসে বলেছিল জড়িয়ে ধরলেই তো পারতে। কারো তো আর জানবার বাকি নেই। শাকিলের পুড়ে ফেলা শার্টের কথা মনে পড়ে জিনিয়ার। কাপড়টা ওর মামাতো ভাই শামীম সিঙ্গাপুর থেকে এনেছিল। তাকে দিয়ে বলেছিল, জিনিয়া ম্যাক্সি বানিয়ে নিস, তোর গায়ের রংয়ের সাথে মিলিয়ে এনেছি। জিনিয়া হেসে ধন্যবাদ জানিয়েছে। কাপড়টা পছন্দ হয় তার। মনে মনে স্থির করে ম্যাক্সি বানাবে। কিন্তু শাকিল কাপড়টা দেখার পর হঠাৎ বলে ওঠে সুন্দর তো! শার্ট বানালে কেমন হয়? জিনিয়া বলেছে তোমাকে মানাবে ভালো। তারপর নিজেই শাকিলকে নিয়ে টেইলরের দোকানে গিয়েছে। শার্ট সেলাই করা হলে নিজে এনে আলমারিতে রেখেছে। জিনিয়া শাকিলকে প্রেজেন্ট করেছে শুধু এ অপরাধেই শার্ট দুটো পুড়ে ছাই হয়ে গেলো কয়েক মুুহ‚র্তে। জিনিয়া চেয়ে চেয়ে শুধু দেখলো তার বলার কিছুই থাকলো না। যেমন করে যুদ্ধের সময় তার মার চোখের সামনে তাদের বাড়ি পুড়ে ছাই হয়ে গিয়েছিল। কিন্তু কারো কিছু বলার ছিল না। জিনিয়া তার মায়ের মুখে শুনেছে সে ভয়াবহ দিনটির কথা। সে কথা মনে হলে আজো তার বুকখানা কেঁপে কেঁপে ওঠে। মানুষ কিভাবে এমন নির্মম হতে পারে। মা বলেছে সেদিন ছিল সোমবার। সকালে চা খেয়ে মা মাত্র বারান্দায় বসেছে। সুন্দর সোনালি রোদে ভরে গেছে উঠান। মাথার ওপর দিয়ে একটা চিল হঠাৎ উড়ে গেলো, উঠানের অনেকগুলো মুরগি চোখের পলকে এদিক ওদিক ছুটে পালিয়ে গেলো। কিন্তু বাচ্চাওয়ালা মুরগিটা কোথাও ছুটে গেলো না। ডানা ছেড়ে বসে রইলো আর বাচ্চাগুলো মায়ের টকটক শব্দ শুনে মুহ‚র্তে মায়ের পাখার নিচে ঢুকে গেলো যেন প্রশিক্ষণপ্রাপ্ত সৈনিক বিপদের সংকেত পেয়ে বাঙ্কারে আশ্রয় নিলো। ঠিক তখনই ধুপধাপ পা ফেলে দশ বারোজন পাকিস্তানি সৈন্য বাড়িতে প্রবেশ করে। সাথে সাহায্যকারী কয়েকজন বাঙালি। তাদের কাঁধেও অস্ত্র। মা অনুমান করে নেয় ওরা রাজাকার। পথ দেখিয়ে নিয়ে এসেছে। রাজাকারের দলনেতা মার কাছে এসে বিকৃত কণ্ঠে প্রশ্ন করে এই বেটি তোর স্বামী কোথায়? মার ইচ্ছে করছিল চিৎকার করে বলতে যুদ্ধে গেছে। ট্রেনিং নিতে গেছে। তোদের ধ্বংস করার জন্য প্রস্তুতি নিচ্ছে। কিন্তু বলতে পারেনি। যুদ্ধের সময় কৌশল অবলম্বন করা বুদ্ধিমানের কাজ। পাঞ্জাবি হানাদার বাহিনীর আগমনের সাথে সাথে বাড়ির লোকজন যে যার ইচ্ছেমতো পথ বাছাই করে ছুটে পালিয়েছে কিন্তু মা পালাতে পারেনি। কারণ বাবা যুদ্ধে যাবার সময় পঙ্গু দাদিকে মার হাতে তুলে দিয়ে গেছে। বলেছে, শাহানা আমি যাচ্ছি যুদ্ধ করতে। দেশের এমন দুর্দিনে ঘরে বসে থাকা মানায় না। আমি আমার দায়িত্ব পালন করতে যাচ্ছি। তোমার দায়িত্ব হলো আমার পঙ্গু মাকে দেখাশোনা করা। তার যতœ নিও। কবে আসবে? জানিনে। তবে কি আর দেখা হবে না? হয়তো অনেকবার দেখা হবে। হয়তো জীবনে আর কখনো দেখা হবে না। একজন সৈনিক এর চেয়ে বেশি কিছু বলতে পারে না। কিন্তু……..। কোনো কিন্তু নয় শাহানা। আমার দেশের অসংখ্য নিরপরাধ লোককে হানাদার বাহিনী কুকুরের মতো গুলি করে হত্যা করছে। নিরীহ এই লোকগুলোর বুকের তাজা রক্তে সিক্ত হচ্ছে গ্রামবাংলার নরম মাটি। আমি এই নিরপরাধ মানুষ হত্যার বদলা নিতে যাচ্ছি। হয়তো তাদের বুকের তাজা রক্তে রাঙাবো দু’হাত নয়তো তাদের বুলেট বুকে নিয়ে মাতৃভূমির ঋণ শোধ করবো। তাই বলছিলাম কি হয়তো দেখা হবে বারবার অনেকবার। নয়তো এ জীবনে আর কখনো দেখা হবে না। দেশ যখন স্বাধীন হবে দেশের মানুষ যখন শৃঙ্খলমুক্ত হবে, শোষণমুক্ত হবে তখন শিমুলের লাল ফুলে কৃষ্ণচূড়ার রক্ত রাঙা ফুলে তুমি আমাকে দেখতে পাবে। তবুও বুকে কষ্ট লাগা স্বাভাবিক। কিন্তু তোমাদের শক্ত হতে হবে। তুমি যদি তোমার যুবক স্বামীকে বুকে ধরে রাখতে চাও, কোনো মা যদি তার বলিষ্ঠ সন্তানকে যুদ্ধে যেতে অনুমতি না দেয় তবে দেশ স্বাধীন হবে কিভাবে? জিনিয়া থাকলো তোমার কাছে একজন মুক্তিযোদ্ধার প্রেমের ফসল হয়ে। যুদ্ধে যদি আমি মারা না যাই তবে আমার মুখে সে স্বাধীনতার গল্প শুনবে। আর আমি যদি ফিরে না আসি তবে তুমি তাকে মুক্তিযুদ্ধের গল্প শোনাবে। আমার একমাত্র সন্তানের চোখে আমি স্বাধীন বাংলাদেশের ছবি দেখবো। গাছে গাছে ফোটা ফুল দেখবো। ফসলে ফসলে ভরা সোনালি মাঠ দেখবো। স্বাধীনতার ইতিহাস যখন লেখা হবে তখন তুমি হবে একজন বীর শহীদের স্ত্রী আর জিনিয়া হবে তার কন্যা। বলো এর চেয়ে মূল্যবান কোনো পদবী পৃথিবীতে কেউ কি কখনো পেয়েছে? এ জন্যে বাড়ির সব লোক যখন ভয়ে পালিয়েছে তখন মা পালাতে পারেনি। ঘরে পঙ্গু শাশুড়ি। পাক হানাদার বাহিনী পাউডার ছিটিয়ে ঘরগুলো জ্বালিয়ে দেয়ার আয়োজন করছে দেখে মা কোনো প্রকারে দাদিকে নিয়ে ঘরের পাশের আম গাছটার নিচে সরে গেলো। বাড়িতে আগুন দিলো রাজাকার। চোখের সামনে সবগুলো ঘর জ্বলে জ্বলে ধসে গেলো। আর অনেক কিছু বলার থাকলেও কিছু বলতে পারেনি সেদিন। শাকিলও আজ সে রকম ঘটনা ঘটালো রাগ করে শুধু শার্ট পুড়ে ছাই করলো না, সে সাথে পুড়ে ছাই করলো জিনিয়ার হৃদয়। দুই. জিনিয়ার সাথে শাকিলের পরিচয় ঘটে নাটকীয়ভাবে। বিশ্ববিদ্যালয়ের ক্যাম্পাসে হঠাৎ খুন হলো মুনসুর। যেন ভূমিকম্পের মতো হঠাৎ কেঁপে কেঁপে উঠলো বিশ্ববিদ্যালয়। মিছিলে মিছিলে মুখরিত হলো সমগ্র এলাকা। এখানে ওখানে প্রচণ্ড শব্দে ফাটলো বোমা। একটা জীবনের প্রতিশোধ নিতে অসংখ্য জীবন লাশের আশঙ্কা দেখা দিলো। নিরীহ ছাত্রছাত্রীদের মুখ শুকিয়ে গেলো ভয়ে। যে কোনো মুহ‚র্তে দুর্ঘটনা ঘটতে পারে। রক্তে লাল হয়ে যেতে পারে ভার্সিটির সবুজ চত্বর। মুনসুরের খুনের বদলা এই ভয়াবহ পরিস্থিতি থেকে সাময়িকভাবে মুক্তি পাবার জন্যে বিশ্ববিদ্যালয় বন্ধ ঘোষণা করলো। দুর্ঘটনায় আহত রোগীকে ফার্স্ট এইড দিয়ে ছেড়ে দেয়ার মতো। ছাত্রছাত্রীদের চব্বিশ ঘণ।টার মধ্যে হল ছেড়ে দিয়ে নিজ নিজ আশ্রয় স্থানে চলে যেতে নির্দেশ দিলো। আরেকটা খুন যাতে না হয় সে জন্যে তৎপর হলো সবাই। কিন্তু যে খুনটা হয়ে গেলো তা না হবার জন্যে কেউ তৎপর ছিল না। বিশ্ববিদ্যালয়ের সেরা ছাত্র মুনসুর চলে গেলো মায়ের কোলে। তার লাশের জানাজার নামাজ হলো। বড় বড় নেতারা জানাজার নামাজের অংশ নিলেন। পত্রিকায় ছবি ছাপা হলো বড় করে। ওর মৃত্যু যেন আসল নয়। ওর মৃত্যুকে কেন্দ্র করে রাজনৈতিক সুবিধা আদায় করাই যেন মুখ্য হয়ে দাঁড়ালো। কয়েকদিন থেকে জ্বরে ভুগছিল জিনিয়া। নিজে নিজে ডাক্তারি করতে গিয়ে এমনটি হয়েছে। এটা ওটা ট্যাবলেট কিনে খেয়েছে। ভেবেছে সেরে যাবে। কিন্তু সারেনি। শেষ পর্যন্ত ডাক্তারের কাছে যেতেই হলো। মাঝখানে শরীরটা অসম্ভব দুর্বল হয়েছে। ডাক্তার বলেছেন এভাবে কখনো নিজে নিজে ওষুধ খাবেন না। ডাক্তার সাহেব ভীষণ বিরক্ত হয়েছেন। আপন মনে ভন ভন করে বললেন কেন যে আপনারা লেখাপড়া শিখছেন। জিনিয়া চুপ করে ছিল। কথা বাড়িয়ে কোনো লাভ নেই। সবাই হল ছেড়ে চলে গেছে। জিনিয়া দুর্বল শরীরে একটু গুছিয়ে নিতে সময় নিলো। তাড়াতাড়ি বেরিয়ে যায়। গুলি খাওয়া পাখির মতো যে যত তাড়াতাড়ি পারে নিরাপদ আশ্রয়ের খোঁজে বেরিয়ে গেছে। ক্যাম্পাস অনেকটা ফাঁকা। বুটের শব্দ। পুলিশের আনাগোনা। অথচ কয়েক ঘণ্টা আগেও ক্যাম্পাস ছিল হাজার হাজার ছাত্রছাত্রীর কলকাকলিতে ভরা। মনটা খারাপ হয়ে যায় জিনিয়ার। ভার্সিটি একবার বন্ধ হলে সহজে আর খোলে না। ঢাকা বিশ্ববিদ্যালয় যেন খুনোখুনির সাথে নিজেদের খাপ খাইয়ে নিয়েছে। একটা খুন হলে কয়েকদিন বন্ধ থাকার পর ভার্সিটি আবার খুলে দেয়া হয়। কিন্তু চট্টগ্রাম বিশ্ববিদ্যালয় সহজে খোলার কোনো সম্ভাবনা থাকে না। পরীক্ষা শুরু হয়েছিল আবার কখন শুরু হবে ঠিক নেই। দুর্বল শরীরটাকে কোনো প্রকারে টেনে টেনে হোস্টেল ত্যাগ করে জিনিয়া। কদমতলী থেকে এসে যখন বাসে উঠে তখন বেলা প্রায় শেষ। তবু কোনো চিন্তা করে না জিনিয়া। পারাপার কাউন্টার থেকে টিকেট কিনে বাসে উঠে চুপচাপ বসে থাকে। রাস্তা ভালো। ননস্টপ বাস। তিন ঘণ্টার মধ্যে কুমিল্লা পৌঁছে যাবে। হঠাৎ একটা হকার উঠে বক্তৃতা শুরু করে। একশত একজন হেকিম দীর্ঘদিন ধরে নিরলস পরীক্ষা করে আল্লাহর সৃষ্টি মাটির নিচে বসবাসকারী কেঁচোর ওপর গবেষণা করে এই তেলটি আবিষ্কার করেছেন। মানুষের শরীর একাশি রকমের বাতে আক্রান্ত হয়। এই কেঁচোর তেল তিন ফোঁটা গরম করে শরীরের হাতে আক্রান্ত স্থানে লাগিয়ে কয়েকবার মালিশ করলেই রোগ থেকে মুক্তি পাওয়া যাবে। বাতটা কি জঘন্য তা বুঝতে হলে পান পাতা বা আপন পাতার ওপর পরিষ্কার তেল লাগিয়ে বাতে আক্রান্ত স্থ’ানে কেঁচোর তেল মালিশ করে সেই স্থানে পাতা বেঁধে দিলে সঙ্গে সঙ্গে পাতা কালো হয়ে যাবে, অর্থাৎ বুঝতে হবে বাতের কিছুটা অংশ পান পাতায় উঠে এসেছে। দুই নম্বরে এই তেলটা কাজ করে আর একটা কঠিন রোগের। দুর্ভাগ্যবশত যারা স্ত্রীর কাছে যেতে পারেন না। নিজের স্ত্রীকে দেখলে অসহায় অসহায় ভাব ফুটে ওঠে চোখে-মুখে। অতীতের কোনো খারাপ অভ্যাসের কারণে পেনিস বাঁকা হয়ে গেছে তাদের সত্যিকারের বন্ধু এই কেঁচোর তেল। মাত্র তিন ফোঁটা তেল গরম করে লাগিয়ে গোড়া থেকে মালিশ করতে হবে। কয়েকদিন ব্যবহার করার পর দেখবেন লোহার রডের মতো আপনার অঙ্গ শক্ত হয়ে গেছে। আপনি বাঘের মতো মাথা উঁচু করে হাঁটতে পারবেন। এবার লোকটা বাম হাতে একটা আঙুলকে উঁচু করে ডান হাত দিয়ে মালিশ করে দেখিয়ে দিচ্ছে কিভাবে তেল লাগাতে হবে। অসহ্য লাগে জিনিয়ার। ব্যাগ থেকে যায়যায়দিন পত্রিকাটি নিয়ে চোখ বুলাতে থাকে এ দেশে যার যা খুশি বলছে যার যা খুশি করছে সরকার বা আইন প্রয়োগকারী সংস্থা কারো মাথা ঘামাবার যেন কিছুই নেই। লোকটা তখন বলছে আপনার টাকা আমার পকেটে জমা থাকবে। বিফলে মূল্য ফেরত। শুধু খালি কৌটাটা নিয়ে এলেই হলো। অসহ্য লাগে জিনিয়ার। চারদিকে শুধু প্রতারণা। যেভাবেই হোক দু’টো পয়সা হাতিয়ে নিতে পারলেই হলো। শত শত প্লাস্টিকের কৌটায় হাজার রকমের ওষুধ। মানুষের জীবন নিয়ে খেলতে একটুও কষ্ট হয় না তাদের। এই দুর্বিষহ অবস্থা থেকে জিনিয়াকে মুক্তি দিলো বাসের ড্রাইভার। বাস ছেড়ে দিলো। হকার অনেকটা চলন্ত অবস্থায় বাস থেকে নেমে গেলো। একটা ভালো লক্ষণ হলো তেলটা কেউ কিনলো না। আবার বাস ভর্তি কতগুলো মানুষ প্রতিবাদ করে কেউ কিছু বললোও না। বাস ভাটিয়ারী অতিক্রম করার পর জিনিয়া দেখলো লাল থালার মতো সূর্যটা সমুদ্রের ওপারে পানির নিচে ডুবে যাচ্ছে। সে তাকিয়ে তাকিয়ে দেখে। অসংখ্য নৌকা ভাসছে সাগরে। দুলছে ঢেউয়ের আঘাতে আঘাতে। ঐ ক্ষুদ্র নৌকাটির মতো নিজেকে অসহায় মনে হয় তার। অসুখ-বিসুখ হলে মানুষের মন এমনিতে দুর্বল হয়ে পড়ে। মাথাটা ঝিমঝিম করে জিনিয়ার। শরীরটা অসম্ভব দুর্বল। মনে হচ্ছে যেন বুকের ভেতরটা শুকিয়ে যাচ্ছে। নিঃশ্বাস নিতেও কষ্ট। খুব খারাপ লাগে তার। মানুষের শরীরের সাথে মনের কি গভীর সম্পর্ক। শরীর অসুস্থ হলে মানুষ ধীরে ধীরে মনের জোর হারিয়ে দুর্বল হয়ে পড়ে। সাহস কমে যায়। কয়েকদিন আগে বিটিভিতে দি সোর্ড অব টিপু সুলতানের সিরিজ দেখছিল। যুদ্ধে আহত টিপু সুলতান। আহত হবার সাথে সাথে মনোবলও তার একদম কমে গেলো। ব্যাঘ্রের মতো আর গর্জন করে উঠলেন না। বিশ্বাসঘাতক মীর সাদিকের ষড়যন্ত্রমূলক সকল কথাই যেন বিশ্বাস করলেন। যুদ্ধে অসম চুক্তি মেনে নিলেন। হৃদয়ের টুকরো দুই শাহজাদাকেও যুদ্ধের ক্ষতিপূরণের টাকা জামানত হিসেবে ইংরেজ দরবারে পাঠাতে দ্বিধা করলেন না। শরীর সুস্থ থাকলে কিছুতেই তা করতেন না। মনের এই দুর্বল মুহ‚র্তে অনেকদিন পর হঠাৎ আজ বাবার কথা মনে পড়লো জিনিয়ার। বাবাকে সে দেখেছে কিন্তু বাবার চেহারা ঠিকভাবে মনে পড়ে না। তখন সে অনেক ছোট ছিল। মার অ্যালবামে বাবার একটা ছবি রাখা আছে তাও ঝাপসা হয়ে গেছে। কপালের দিকটা মোটেই বোঝা যায় না। আমাদের দেশে তোলা সাদাকালো ছবি বেশিদিন টেকে না। কাগজ ভালো না। কেমিক্যালও হয়তো ঠিকমতো ব্যবহার করে না। অধিক লাভের প্রত্যাশায় সর্বত্র ভেজাল। জিনিয়ার খুব ইচ্ছে করে একটিবার বাবার কবরটা দেখতে। ইচ্ছে করে বাবার কবরের কাছে দাঁড়িয়ে ফাতেহা পাঠ করতে। কিন্তু এ ইচ্ছে তার কখনো পূরণ হবে না। বাবার কবরের ঠিকানা তার জানা নেই। বাবার লাশ কবরের মাটি পেয়েছে কি পায়নি তার সে জানে না। সে মার মুখে শুনেছে বাবা বাঙালি হত্যার পাল্টা নিতে যে যুদ্ধে গেছে আর ফিরে আসেনি। জিনিয়া জানে তার বাবা যুদ্ধে শহীদ হয়েছে। দেশের জন্যে বুকর তাজা রক্ত ঢেলে দিয়েছে। মা বলেছে শত্রু হননের তীব্র নেশা ছিল বাবার চোখে-মুখে। কোথায় কখন কিভাবে বাবা মারা গেলো সে কথা কেউ বলে দিতে পারেনি। তার ভীষণভাবে জানতে ইচ্ছে করে বাবা কোথায় কিভাবে মারা গেলো। শত্রু দেখে গেরিলাযুদ্ধের নিয়মকানুন ভুলে বাবা হয়তো পাগলের মতো সামনের দিকে ছুটে গেছে। শত্রুপক্ষের একটা বুলেটে বাবার বুক বিদীর্ণ করে হয়তো পেছনের দিকে বেরিয়ে গেছে। অথবা এমনও হতে পারে শত্রুর আগমনের অপেক্ষায় ছিল বাবা কোনো বাঙ্কারে বসে। হাতে রাইফেল বা মেশিনগান। কয়েক রাত ঘুমাতে পারেনি। হানাদারদের একটি দল এই পথ ক্রস করার কথা। খবর এসেছে ঘুমালে চলবে না। শিকার হাত ছাড়া হয়ে যাবার সম্ভাবনা আছে। ঠিক সেই মুহ‚র্তে হয়তো একটা মর্টারের গোলা এসে পড়েছে বাঙ্কারে। তাদের তো অনেক আছে। মর্টারের গুলিতে তছনছ হয়ে গেছে বাবার দেহ। ঠিক তখনই শুরু হয়েছে যুদ্ধ। অনেকক্ষণ চলেছে। হয়তো গেরিলারা কৌশল অবলম্বন করে পিছু হটে গেছে। বাবার ছিন্ন ভিন্ন দেহ আর খুঁজে নিতে পারেনি। অথবা এমন হতে পারে শত্রুদের হাতে পড়েছে বাবার ক্ষত-বিক্ষত লাশ। হানাদার বাহিনী বাবার লাশকে রাইফেলের বেয়নেটের খোঁচা দিতে দিতে উল্লাসে ফেটে পড়েছে। তারপর ফেলে দিয়েছে আশপাশে, শৃগাল, কুকুর টেনে টেনে খেয়েছে। জিনিয়ার খুব ইচ্ছে করে বাবার মৃত্যুবার্ষিকী পালন করতে। কিন্তু সে দিনটা তো তার জানা নেই যেদিন বাবার বুকের তাজা রক্তে রঞ্জিত হয়েছিল বাংলার শ্যামল মাটি। জিনিয়াদের বাড়ির পেছন দিয়ে একটা মেঠোপথ সোজা উত্তর দিকে চলে গেছে। জিনিয়া অনেকদিন দেখেছে মা সে পথের দিকে তাকিয়ে নীরবে চোখের পানি ফেলছে। সে পেছন দিক থেকে মাকে কাঁদতে দেখে নীরবে সরে এসেছে ওখান থেকে। মারধ্যান ভঙ্গ করেনি। কখনো প্রশ্ন করেনি ও পথের দিকে তাকিয়ে মা অমন করে কাঁদে কেন? তবে অনেক ভেবে সে স্থির করেছে বাবা যুদ্ধে যাবার সময় বাড়ি থেকে পেছনের মেঠোপথ ধরেই বেরিয়ে গিয়েছিল। কেননা সামনের বড় রাস্তা তখন হানাদার বাহিনীর দখলে ছিল। যে কোনো লোককে সন্দেহ হলেই দাঁড় করিয়ে চেক করতো। অনেককেই সরাসরি গুলি করে হত্যা করেছে। প্রচণ্ড একটা যুদ্ধের পর দেশ স্বাধীন হলো। রক্তে ভেসে গেলো পদ্মা, মেঘনা, যমুনা। মা ভাবলো বাবা ফিরে আসবে বিজয়ের গর্ব বুকে নিয়ে। বুকভরা ভালোবাসা নিয়ে মা-বাবার আগমনের অপেক্ষায় থাকলো। হাজারবার গিয়ে দাঁড়িয়ে থাকলো বাড়ির সামনের রাস্তার মাথায় গিয়ে। এখন ওখানে গোলচক্করের কাছে আর হানাদার নেই। রাজাকার নেই। সদর রাস্তা দিয়ে চলাচলের ভয় নেই। দেশ এখন হানাদার মুক্ত। স্বাধীন দেশের পতাকা উড়ছে পতপত করে। মা অপেক্ষায় থাকে। তার প্রিয় মানুষটি যার ঘামের গন্ধে স্বদেশের মুক্তির আনন্দ খুঁজেছে সে এই এলো বলে। কিন্তু না, বাবা এলো না। সদর রাস্তায় তাকাতে তাকাতে সম্পূর্ণভাবে হতাশ হয়ে অতঃপর মা এবার পথ চেয়ে থাকতো বাড়ির পেছনের রাস্তায়। মাকে চমক লাগিয়ে দেবার জন্য বাবা হয়তো আসবে পেছনের মেঠোপথ ধরে। অথবা বাবা ভেবেছে যে পথে সে বাড়ি থেকে বেরিয়ে গেছে সে পথেই সে বাড়ি এসে ঢুকবে বিজয়ের পতাকা বহন করে। মার ভরসা ছিল যুদ্ধে বাঙালি জিতবেই। হানাদার বাহিনী বেশিদিন টিকে থাকতে পারবে না। একদিন না একদিন দেশ স্বাধীন হবে তবে এ জন্যে অনেক রক্তের প্রয়োজন হবে। অনেক মায়ের কোল, বোনের বুক খালি হবে। কিন্তু মায়ের অবচেতন মনে শহীদদের তালিকায় বাবার নামটি অন্তর্ভুক্ত করা হয়নি। মা ভেবেছে যুদ্ধ শেষ হবার সাথে সাথেই বাবা ফিরে আসবে। বাবা খেজুরের রস দিয়ে পিঠা খেতে নাকি খুব পছন্দ করতো। তাই উঠানের বাম কোণের বলিষ্ঠ খেজুরের গাছটাকে পরিষ্কার করে ঠিকঠাক করে রেখে দিলো। বাবা এলেই কাটতে বলবে প্রথম খেজুরের রস। পুরো এক কলসি খেজুরের রস পাওয়া যায় ঐ গাছটা থেকে। সেই খেজুরের গাছটা আর কখনো রসের জন্য কাটা হলো না। পাশের বাড়ির আলমগীরের বাপ কত করে বললো চাচি বর্গা দাও আমাকে অর্ধেক রস তুমি পাবে কি বলিষ্ঠ গাছ। মা বলেছে না থাক ওটা কাটতে হবে না। রসের দরকার নেই। কখনো বা আপন মনে বলেছে ঐ গাছ কাটতে গেলে রস তো বের হবে না শুধু বের হবে আমার বুকের রক্ত। আশা খুব সাংঘাতিক জিনিস। মানুষ সহজে আশা ত্যাগ করে না। মার বেলায়ও ব্যতিক্রম হলো না। মা আশা ছাড়লো না। তার ধারণা ছিল বাবা আসবে। একদিন না একদিন বাবা আসবে। হয়তো কোথাও আটকা পড়ে আছে অসুখ-বিসুখ কিছু একটা হয়ে। এমনও তো হতে পারে আহত হয়ে কোনো হাসপাতালে আছে। বুলেটের আঘাত তাই সারতে সময় লাগছে একটু বেশি। শহীদ হলে তো তালিকায় নাম থাকতো। না বাবা ফিরে এলো না। মা যখন বুঝতে পারলো যে বাবার ফিরে আসার আর কোনো সম্ভাবনা সত্যি নেই তখন থেকে মা যেন কেমন হয়ে গেলো। শরীরটা ক্রমশ ভেঙে যেতে লাগলো। কুমিল্লা শহরের নামকরা অনেক ডাক্তার দেখলো। সব পরীক্ষা-নিরীক্ষা শেষ করে ডাক্তার জানালেন এর কোনো রোগ নেই। শরীর সম্পূর্ণ সুস্থ। তবে মানসিক কোনো অশান্তি থাকতে পারে। শুকিয়ে শুকিয়ে মা এক সময় বিছানা নিলো। খাওয়া দাওয়া বন্ধ হলো। সবাই বলাবলি করতে লাগলো বাবা ফিরে না আসায় দিলে চোট লেগেছে হয়তো বেশিদিন বাঁচবে না। চোখ মুখ হলদে হয়ে গেছে। ডাক্তাররা যখন কিছুই করতে পারলেন না তখন আর কি করা, স্বপ্নে পাওয়া ওষুধ জন্ডিসের চিকিৎসা করা হলো। কিন্তু কিছুতেই কিছু হলো না। মা আমার দিকে তাকিয়ে কথা বলতে বলতে শেষ নিঃশ্বাস ত্যাগ করলো। সেদিন ছিল সোমবার। মোয়াজ্জিন ভোরের আজান শেষ করেছে মাত্র। মা জিনিয়ার হাতখানাকে বুকের মধ্যে চেপে ধরে মুখের দিকে শুধু তাকিয়ে থাকলো। মুখে কোনো কথা বললো না বটে কিন্তু চোখের পাতায় ভেসে উঠলো হাজার প্রশ্ন। জিনিয়া মার চোখের ভাষা কিছু বুঝলো কিছু বুঝলো না। মার নিঃশ্বাস বন্ধ হলো চিরতরে। জিনিয়া ভাবতে লাগলো এত বিরাট পৃথিবীতে সে ভীষণ একা। আচমকা ব্রেক কষলো ড্রাইভার। অল্পের জন্য সামনের সিটের সাথে ধাক্কা খেলো না জিনিয়া। ইচ্ছেমতো বাস ট্রাক চালায় ড্রাইভাররা। গতকাল বিলাস হুল গ্রিন লাইন কোচ কুমিল্লায় একটি ট্রাককে ওভার টেক করতে গিয়ে দুর্ঘটনায় পড়ে। চালকসহ তিনজন মারা গেলো। ভয় হয় জিনিয়ার। ছোট একটা গরুর বাছুরকে রক্ষা করতে গিয়ে বাস দুর্ঘটনায় পড়তো। মিনিট পাঁচ কি সাত চলার পর বাসটি থেমে গেলো। সামনে বিরাট জ্যাম। কোনো একটি জুট মিলের কর্মচারীদের বেতন দেয়া হয়নি। তারা রাস্তায় গাছের টুকরো ফেলে পথ বন্ধ করে দিয়েছে। সূর্য ততক্ষণে ডুবে গেছে। জিনিয়া ভাবে তাহলে উপায়? মাথাটা ঝিমঝিম করে। শরীরে একটু একটু জ্বরও আছে। তিন. কি হয়েছে কি হয়েছে বলে হুড়হুড় করে বাসের সকল যাত্রী বাস থেকে নেমে গেলো। দেখি কি হয় এই ভেবে জিনিয়া বাসের মধ্যে বসে রইলো। দুর্বল শরীর। মাথা তুলতে কষ্ট হচ্ছে। জুট মিলের কর্মচারীদের বেতন দেয়া হয়নি ঠিকমতো। অনেকদিনের বকেয়া পড়েছে তা বাবা মালিকের বাড়ি ঘেরাও কর। তা না করে রাস্তা বন্ধ করে দিলে। হাজার হাজার নিরীহ পথচারী পড়লো বিপদে যাদের সাথে কারখানার কোনো সম্পর্ক নেই। কয়েক মিনিটের মধ্যে জিনিয়াদের বাসের পেছনে অসংখ্য বাস ট্রাক জমা হয়ে গেলো। প্রাইভেট কারের মালিক ভাবলো আমার ছোট গাড়ি পাশ কেটে চলে যেতে পারবে। পাশ কেটে এলো বলে কিন্তু যাওয়া আর হলো না। রাস্তার মাঝখানেই দাঁড়িয়ে থাকলো। রিকশা এবং ট্যাক্সি ড্রাইভার ভেবেছে আমরা তো কোনো প্রকারে যেতে পারবো, আসলে কারো যাওয়া হলো না। শুধু রাস্তা বন্ধ হলো শক্তভাবে। আগে পিছে কোথাও যাবার আর কোনো সম্ভাবনা থাকলো না। ড্রাইভার নেমে কোথায় চলে গেছে। পয়সা ফেরত নেবার জন্যে কয়েকজন যাত্রী কন্ট্রাক্টরকে খোঁজাখুঁজি করে না পেয়ে গালমন্দ করছে। জিনিয়া এবার ভাবনায় পড়লো। তাহলে যাবে না বাস? এই অন্ধকারে কোথায় যাবে? টাউনে ফেরত যাবারও তো কোনো ব্যবস্থা আছে বলে তো মনে হয় না। এমন সময় বাসের খোলা দরজা দিয়ে একজন যুবক এগিয়ে এলো। মাথা ভর্তি ঝাঁকড়া চুল। হাসি হাসি চেহারা। চেনাচেনা মনে হচ্ছে তাকে। বাসে একা বসে আছেন যে? কে আপনি? আমার নাম শাকিল। কোথায় যেন দেখেছি। আমি ভার্সিটিতে পড়ি। হঠাৎ হল ত্যাগ করার নির্দেশ হলো তাই বাড়ি ফিরে যাচ্ছি। বিশ্ববিদ্যালয় কখন খুলবে তার কোনো ঠিক নেই। আপনার ডিপার্টমেন্ট কি? ইকনোমিক্স। আপনি? আমিও ভার্সিটিতে আছি। অনেক আগেই বেরিয়ে যাবার কথা ছিল। কিন্তু সেশন জটের জন্য পারলাম কই! আমারও তো একই অবস্থা। বোর লাগছে। ভেবেছিলাম পরীক্ষাটা হয়ে যাবে কিন্তু হলো আর কই। এরপর নেমে যাচ্ছিল শাকিল। জিনিয়ার নিজের বিপদের কথা মনে পড়ে। পেছন থেকে ডাক দেয়। চলে যাচ্ছেন? না। তবে? সামনে পেছনে হেঁটে দেখি সত্যিকারের সমস্যাটা কতটুকু। রাস্তা খোলার আদৌ কোনো সম্ভাবনা আছে কিনা। আপনিও যাবেন নাকি আমার সাথে? সমস্যা নিজের চোখেই দেখলেন। যেতাম কিন্তু আমার শরীর খুব খারাপ। তাই নাকি? জ্বর ছিল একটানা অনেকদিন। শরীর খুব দুর্বল। মনে হচ্ছে বাস থেকে নামতে গেলেই মাথা ঘুরিয়ে পড়ে যাবো। ঠিক আছে অপেক্ষা করুন। বেশি দেরি করবো না। আমি আসল ব্যাপারটা বোঝা হয়ে গেলেই ফিরে আসবো। শাকিল নেমে যায়। দূরে ভীষণ হৈচে হয়। মনে হচ্ছে বিরাট ঘটনা। সমবেত মানুষের কণ্ঠস্বর। কি হলো? কি হলো? সম্ভবত পকেটমার ধরা পড়েছে। মানুষের দুঃখের সময়ই তারা এসব করে। জিনিয়া কান খাড়া রাখে। ভয় করে তার। একা একজন মেয়ে মানুষ। অনেকক্ষণ পরেই শাকিল ফিরে আসে। কি খবর? খবর ভালো না। খুলে বলুন প্লিজ। সামনে পেছনে চার মাইল ধরে রাস্তা বন্ধ। কারখানার সামনে শ্রমিকরা মারমুখো হয়ে বসে আছে। তাছাড়া শ্রমিকরা চলে গেলেও কয়েক ঘণ্টার মধ্যে রাস্তা ক্লিয়ার হওয়ার কোনো সম্ভাবনা নেই। বাস, ট্রাক, ট্যাক্সি, রিকশা এলোপাতাড়ি রেখে রাস্তা দারুণভাবে বন্ধ করে দিয়েছে। তাছাড়া আমার মনে হচ্ছে একটা দুর্ঘটনা ঘটতে পারে। কেমন সেটা? রোড ক্লিয়ার করার জন্য সরকার যদি, রিজার্ভ পুলিশ বা বিডিআর কল করে আর এদিকে শ্রমিকরা মরিয়া হয়ে প্রতিরোধ করে তবে নির্ঘাত গোলাগুলি হবে। গুলি হওয়া মানে মানুষ মরা। মানুষ মরা মানে পরিস্থিতি আরো জটিল হওয়া। সাথে সাথে স্লোগান হবে, মিছিল হবে। পরিবেশ পরিস্থিতি আরো উত্তপ্ত হবে। শ্রমিকরা সরে গেলেই পারে। কিভাবে সরবে। ওরা ক্ষুধার্ত। মালিকরা রুগ্ণ শিল্পকে সুস্থ করার নামে কোটি কোটি টাকা সরকার থেকে ঋণ নেবে, সে টাকায় বাড়ি বানাবে নতুন মডেলের গাড়ি হাঁকাবে আর শ্রমিকরা পেটে পাথর বেঁধে থাকবে দিনের পর দিন। তা তো হতে পারে না। তাই বলে রাস্তা বন্ধ করবে? মালিকের বাড়ি ঘেরাও করলেই পারে। রাস্তা বন্ধ তারা নিরুপায় হয়ে করেছে। এটা সর্বশেষ প্রচেষ্টা। দেশের লোক জানলো তারা না খেয়ে আছে। প্রশাসন জানলো ব্যাংকের টাকার সঠিক ব্যবহার হচ্ছে না। ঠেকায় পড়ে সরকারও ব্যাপারটা বোঝার চেষ্টা করবে। তাহলে এখন কি করবো? লোকজন পায়ে হেঁটে চার পাঁচ মাইল অতিক্রম করছে। তারপর থেকে আবার যথারীতি বাস চলাচল করছে। শিশু এবং মহিলাদের ভীষণ কষ্ট হচ্ছে। ব্যারিকেড এমনভাবে দেয়া হয়েছে যে রিকশা পর্যন্ত চলতে পারছে না। ভীষণ বিপদের কথা! আমার হাত ধরে আস্তে আস্তে হেঁটে যেতে পারবেন না? অসম্ভব, পাঁচ মাইল তো দূরের কথা, আমি একমাইলও হেঁটে যেতে পারব না। শরীর কাঁপছে। মনে হচ্ছে জ্বর আসবে আমার। শাকিল কপালের ওপর হাত রাখলো। কি বুঝলেন? জ্বর আসছে তবে বেশি না। এভাবে আসে আবার কিছুক্ষণ পর ছেড়ে যায়। এখন তাহলে কি করবেন? কি আর করবো এ বাসেই বসে থাকবো। আপনি তো সুস্থ আছেন সামনের রাস্তাটা হেঁটে চলে যেতে পারবেন। বাসের মধ্যে একা থাকাটা আপনার জন্যে নিরাপদ নয়। এরকম পরিস্থিতিতে লুটপাট হয়। তাছাড়া আপনি মেয়ে মানুষ, সাথে কেউ নেই। একই ভার্সিটিতে পড়ি। একই এলাকায় বাড়ি, পরিচয় না হলে সে অন্য কথা ছিল, এভাবে একা ছেড়ে তো যেতে পারি না। আপনার বাড়ি? চৌদ্দগ্রাম। ট্রাংক রোড থেকে বেশি দূরে নয়। তাহলে আপনিই বলুন কি করবো? চলুন আশপাশে কোনো বাড়িতে আশ্রয় নিই। অসুবিধা হবে না? হবে না এমন কথা তো বলা যায় না। তবে যেভাবেই হোক আপনার বিশ্রামের প্রয়োজন। অবশ্য আমার সাথে যেতে যদি আপনার কোনো আপত্তি না থাকে। জিনিয়া একটু হাসে। হাসছেন যে? আপত্তি থাকলেও এখন বিকল্প কোনো রাস্তা নেই। এখন থেকে আপনার ওপর ভরসা করতে হবে, আপনার সাহায্যই নিতে হবে। চলুন কোথায় যেতে হবে। যেভাবেই হোক বিপদের রাতটা তো কাটাতে হবে। তবে একটি কথা। বলুন। আপনি কথা বলবেন না। যা বলার আমিই বলবো। প্রয়োজনে মিথ্যা কথা বলতে হবে। প্রাণ বাঁচানোর জন্যে সবই করা সম্ভব। কিন্তু……। এমন কিছু বলবো না যাতে আপনার অসুবিধা হতে পারে। ঠিক আছে চলুন। আমার জন্যে আপনাকেও কষ্ট করতে হচ্ছে। মানুষ তো মানুষের জন্যেই। জিনিয়া উঠে দাঁড়ায়। ব্যাগটা হাতে নেয়। ওটা কি খুব ভারী? না তেমন কিছু নেই। জামাকাপড় এবং কয়েকটা মাত্র বই। ওটা আমাকে দিন। ধন্যবাদ। শাকিল এবং জিনিয়া হাঁটতে থাকে। সামান্য একটু উত্তর পাশে যেতেই পশ্চিম দিকে একটা ইট বিছানো রাস্তা গ্রামের দিকে চলে গেছে। সে রাস্তা ধরেই এগিয়ে যায়। মানুষের ঘরবাড়িতে আলো দেখা যাচ্ছে। কোথাও না কোথাও একটা আশ্রয় জুটে যাবে। একটা রাতই তো মাত্র। জিনিয়ার পা চলছে না। হাঁটতে তার আসলেই কষ্ট হচ্ছে। আপনার হাঁটতে কি অসুবিধা হচ্ছে? পা কাঁপছে যেন। আমার হাত ধরুন। জিনিয়া হাতখানা বাড়িয়ে দেয়। শাকিল হাত ধরে। তার হাত ঈষৎ উষ্ণ। জ্বরের জন্যে। আঙুলগুলো বেশ নরম। ছেলেবেলা থেকে হাতের কাজ করেনি বোঝা যাচ্ছে। ভীষণ অন্ধকার। রাস্তার পাশে একটা কুকুর শুয়েছিল। তার পিঠের ওপর শাকিলের পা পড়াতে হঠাৎ চিৎকার করে ওঠে। ভয় পেয়ে যায় জিনিয়া। কুকুরের কামড় খুব সাংঘাতিক। জলাতঙ্ক রোগ হলে মানুষ বাঁচে না। কামড় দিয়েছে কি? না। ভাগ্য ভালো। কুকুরটা পাগল না। দুর্বল। রাস্তার পাশে শুয়েছিল। শুধুমাত্র পাগলা কুকুরে কামড় দিলেই জলাতঙ্ক রোগ হয়। এই রোগ হলে মানুষকে আর বাঁচানো যায় না। আমার এক বন্ধু মারা গেছে। কি করে বুঝবেন যে কুকুরটা পাগল না? পাগলা কুকুর এভাবে আরাম করে রাস্তার পাশে শুয়ে থাকে না। সারাক্ষণ দৌড়াদৌড়িতে থাকে। গরু, ছাগল, মানুষ গাছপালা সামনে যা পায় কামড়াতে থাকে। পাগলা কুকুরের মৃত্যু না হওয়া পর্যন্ত সে অস্থির থাকে। মানুষের মধ্যে এখন অনেকটা সচেতনতা এসেছে। কুকুর পাগল হয়েছে বুঝতে পারলে কেউ না কেউ মেরে ফেলবেই। সুতরাং ভয় নেই। আপনি তো অনেক কিছুই জানেন দেখছি। এসব জটিল কোনো ব্যাপার না এমনিতে জানা যায়। অতঃপর নীরবতা। কেউ কোনো কথা বলে না। ধীর পায়ে সামনের দিকে এগিয়ে যায়। একটু যেতেই না যেতেই একটা বাড়ির উঠানে গিয়ে হাজির হয়। খুব বিত্তবান কারো বাড়ি নয়। এ বাড়িতে বিদ্যুৎ নেই। অথচ দূরে গ্রামের একদম ভেতর থেকে বিদ্যুতের আলো দেখা যাচ্ছে। বাড়িতে মানুষজনের তেমন কোনো আনাগোনা নেই। শাকিল একটু এগিয়ে যায়। জিনিয়া পেছনে দাঁড়িয়ে থাকে। ঘরের ভেতর থেকে হারিকেনের আলো আসছে জানালা দিয়ে। শাকিল গলা খাঁকে। কে? ভেতর থেকে নারী কণ্ঠ ভেসে আসে। আমরা বিদেশি একটু বাইরে আসবেন কি দয়া করে। কে আবার এলো? ভদ্রমহিলা জানালা দিয়ে হারিকেন উঁচু করে। জি, চাচি আমরা। তোমরা কারা? জি দয়া করে দরজা খুলুন। আমরা খুব বিপদে পড়েছি। ভয় পাবেন না। আমরা ডাকাত টাকাত কেউ নই ভদ্রলোকের ছেলে। সত্যি বলছো তো? জি চাচি সত্যি বলছি। দরজা খুলবো? জি খুলুন। এসো, ডাকাত টাকাত হলেও আমার কোনো ভয় নেই। আমরা গরিব মানুষ। ঘরে ডাকাতের নেয়ার মতো কিছুই নেই। মহিলা দরজা খোলে। হারিকেনের আলো শাকিলের মুখের ওপর রাখে। তোমরা কারা বাবা? আমাদের বাড়ি কুমিল্লা। গিয়েছিলাম কক্সবাজার। কয়েকদিন থেকে বাড়ি ফিরে যাচ্ছিলাম। হঠাৎ দেখি রাস্তায় ব্যারিকেড। গাড়ি আর যাচ্ছে না। এখন কি করি, কোথায় যাই! ওর শরীরটা ভালো নেই। গায়ে জ্বর। নইলে হেঁটে হেঁটে এগিয়ে যেতে পারতাম। দয়া করে যদি রাতটা কোনো প্রকারে শেষ করার জন্য আশ্রয় দিতেন। এসো ঘরের ভেতরে এসো। শাকিল ঘরের ভেতরে প্রবেশ করে। একটা মোড়ার ওপরে বসে। জিনিয়াকে একটা মোড়া এগিয়ে দেয়। রাতটা কোনো প্রকারে কাটিয়ে ভোর হতে না হতেই আমরা চলে যাবো চাচি। আপনি অন্য কিছু মনে করবেন না। এখন তো নানা ছলে নানা বেশে ডাকাতি হয় তাই কেউ কাউকে বিপদেও সাহায্য করতে চায় না। তা বাবা কক্সবাজার কেন গিয়েছিলে? বেড়াতে। নতুন বিয়ে করেছো তুমি? জি। কিন্তু বৌয়ের গায়ে তো কোনো সোনার গহনা নেই। স্বর্ণালঙ্কার দিতে পারিনি। কেন? দিতে পারোনি কেন? গরিব ধনী যাই হোক কমবেশি অলঙ্কার ছাড়া বিয়ে হয় নাকি? না মানে বিয়েটা কোর্টে হয়েছে কিনা। ও বুঝতে পেরেছি। মা-বাবা রাজি ছিল না। ওর মা-বাবার দোষ নেই। আসলে আমার মা সাংঘাতিক গরম মেজাজের। কোনো কিছু একবার মুখে একবার না বলেছেন তো আর হ্যাঁ হবে না। আমার চোখের দিকে তাকিয়ে বললো ভালোবাসা আমি বুঝি না। তুই আমার একমাত্র ছেলে, আমি দেখেশুনে মেয়ে ঘরে আনবো তোর কথা মতো কোথাকার কোন মেয়েকে ঘরে আনতে পারি না। একটু সাহস সঞ্চয় করে বললাম তবে কি আমার জীবনের কোনো দাম নেই। মা স্বাভাবিকভাবেই আমার চোখে চোখ রেখে বললো তোমার জীবনের কোনো ক্ষতি হবে না। ভালোবাসার মেয়েটিকে বিয়ে করতে না পেরে কোনো পুরুষ আত্মহত্যা করেছে এ কথা আমার জানা নেই। সুন্দরী বউ পেলে অতীতকে সাদা কাগজের মতো মনে হবে। তারপর? তারপর আর কি করবো চাচি বলুন। কোর্টে গিয়ে বিয়ে করি। বিয়ের পরেই কক্সবাজার বেড়াতে যাই। এখন তবে যাচ্ছো কোথায়? ওর খালার বাসায়। কুমিল্লা শহরে। আমার মাকে তো আমি ভালো করেই চিনি। কিছুদিন গেলেই বলবে ঠিক আছে বিয়ে যখন করে ফেলেছিস তখন পরের বাড়িতে ফকিরের মতো থেকে কি লাভ। বৌ বাড়িতে নিয়ে আয়। তবে তাকে বলে দিব আমার কথামতো চলতে হবে। তখন আমি বলবো তুমি দেখে নিও মা সে তোমার কথার বাইরে এক পাও দেবে না। ও বুঝতে পেরেছি চুরি করে বিয়ে করেছো তাই বৌয়ের হাতে মেহেদি পর্যন্ত দেয়া হয়নি। তুমিও তো দাওনি। জি চাচি। কোর্ট বিল্ডিংয়ে মেহেদি পাবো কোথায়? কিন্তু চাচি বাড়িতে তো অন্য কাউকে দেখছিনে। সে কথা আর বলো না বাবা আমি এক দুঃখী মানুষ। একমাত্র ছেলেটি মানুষ হলো না। কেন কি হয়েছে তার? ওর আট বছর বয়সের সময় ওর বাবা মারা যায় ফকির হাটে বাস এক্সিডেন্টে। আমি বেঁচে থাকি একমাত্র ছেলেটির মুকের দিকে তাকিয়ে। আমার মা-বাবা আমার ভবিষ্যতের কথা চিন্তা করে আমার জন্যে বিয়ের পাত্র খুঁজতে লাগলো। আমি রাজি হলাম না। কপালে যা আছে তা হবে। ছেলেটি যদি একজন মানুষের মতো মানুষ হয় তবে আর দুঃখ কি। কিন্তু সে তো মানুষ হলো না। কি করে সে? নেশা করে। মদ খায়। আমার দোষ নেই। অনেক করে চাইলাম লেখাপড়া শিখুক। কিন্তু লেখাপড়া করলো না। গার্জেন না থাকলে যা হয়, রাস্তায় ওাস্তায় টো টো করে। নেশা করে। বাপের জায়গাজমি সব বিক্রি করে খেয়েছে। এখন এই বাড়িঘর ছাড়া আর কিছুই নেই। বিয়ে করেনি? করেছিল। ভালো বংশ জেনে মেয়ের বাবা জিনিসপত্র দিয়ে সম্পর্ক করলো। কিন্তু ছয় মাসের মাথায় মেয়েটি চলে গেলো। নেশা করে রাত বারোটায় বাড়ি আসে। কারণে অকারণে বউয়ের গায়ে হাত তোলে। বাপ দাদা চৌদ্দগোষ্ঠী ধরে গালমন্দ করে। পরের মেয়ে কত সহ্য করবে। একদিন রাতে কাঁদতে কাঁদতে তাদের বাড়ি চলে গেলো। আমিও বাধা দিইনি। এত অত্যাচারের মধ্যে মানুষ বাস করতে পারে নাকি ! আমার নিজের পেটের মেয়ে হলে কি করতাম। ছেলে বৌ নিয়ে এই কামরায় থাকতো। আজ তোমরা এখানে থাকো সে এলে আমার সাথে থাকবে। আবার মাঝে মাঝে বাড়িতেও আসে না। মদ খেয়ে পড়ে থাকে কোথাও। আমি আগে চিন্তা করতাম এখন আর করি না। গা সহ্য হয়ে গেছে। ভালো কথা তোমরা তো কিছুই খাওনি? না চাচি কিছু খাবো না। ওর তো এমনিতেই জ্বর। আমি শেষ বেলায় খেয়েছি। এখন কোনো প্রকারে রাতটা কাটাতে পারলেই হলো। ঠিক আছে বাবা জোর করে খাওয়ানোর মতো তেমন আয়োজনও নেই। চকির ওপর বিছানা পাতা আছে তোমরা বিশ্রাম করো। বাড়ির দক্ষিণ পাশে পায়খানা প্রস্রাবের জায়গা আছে। একটু বামদিকে গেলেই পুকুর ঘাট। একটু সাবধানে যেও ঘাট ঠিকঠাক নেই। কে করবে ছন্নছাড়া বাড়ি। কোনো অসুবিধা হলে আমাকে ডাক দিও। আমি পাশের কামরায় থাকবো। হারিকেন একেবারে নিভিয়ে দিও না। আমি তাহলে গেলাম বাবা। আপনাকে কষ্ট দিলাম চাচি। না বাবা এমন আর কিই বা করলাম। মহিলা চলে যায়। জিনিয়া এতক্ষণ চুপচাপ মুখ খোলেনি। শাকিল কথা না বলতে বলেছে। এবার চকির ওপর গিয়ে বসে। শাকিল মোড়ার ওপর থেকে নড়লো না। জিনিয়া বললো- কাজটা কি ঠিক হলো? কোন কাজটা? ঐ যে বললেন আমরা গোপনে বিয়ে করেছি। এ কথা বলা ছাড়া অন্য কোনো পথ নেই। স্বামী-স্ত্রী তাও সদ্য বিবাহিত বিপদে পড়েছে জানলে গ্রামের অনেকেই আশ্রয় দিতে এগিয়ে আসবে। কিন্তু যদি বলি বিয়েথা করিনি এমনিতে দু’জন ঘুরে বেড়াচ্ছি তবে ঝাটা নিয়ে মারতে আসবে। ঘরে তো একটামাত্র চকি। তাতে কি হয়েছে? দু’জন থাকবো কিভাবে? কেন পাশাপাশি। তা কি করে সম্ভব? অসম্ভবের কিছুই নেই- ঘুমের মধ্যে আমি একদম নড়াচড়া করি না। সন্ধ্যায় যে কাতে শুই ভোরে সে কাতেই উঠি। কিন্তু আমি তো নড়াচড়া করি। অসুবিধা হবে না। আমার পাশে কেউ থাকলে রাতে ঘুমের মধ্যে আমি তার গায়ের ওপর ঠ্যাং তুলে দিই। একবার খালার নাকের সাথে আবার লাথি লাগে। ঘুমের মধ্যে আমি উল্টো ঘুরে গিয়েছিলাম। সকালবেলা কতবার করে খালার কাছে মাফ চাইলাম। খালা বললেন তুই একদম ছেলেমানুষ জিনি। আমার কাছে মাপ চাইতে হবে না। তার মানে? মানে সহজ- ঘুমের মধ্যে ভুলক্রমে আপনি যদি আবার গায়ের ওপর আপনার ঠ্যাং তুলে দেন আমি কিছু মনে করবো না। বলেন কি? সত্য বলছি। তার মানে তবু একসাথে থাকবেন? অন্য কোথাও থাকার তো কোনো ব্যবস্থা নেই। ছোটবেলা থেকে আবার একটা বদ অভ্যাস রয়েছে। কি ওটা? না ঘুমিয়ে একদম রাত কাটাতে পারি না। এক রাতও না? না। একরাতও না। এজন্যে জীবনে আমার যাত্রা দেখা হয়নি অথচ যাত্রা দেখা আমার খুব শখ। একদিন যাত্রা দেখা স্টার্ট করলেই পারতেন নিশ্চয়। ঘুম আসতো না। জেগে থাকার ইচ্ছা করলেও জেগে থাকাটা কঠিন ব্যাপার নয়। এর জন্য শুধু একটু মনের জোর থাকা চাই। ঘুমের ব্যাপারে আমার একদম মনের জোর নেই। জিনিয়া কি যেন বলতে যাচ্ছিল হঠাৎ দরজার ওপর থেকে ধপ করে একটা বিরাট ইঁদুর মাটিতে পড়ে। সাথে সাথে লাফ দিয়ে পড়ে একটা মাদি বিড়াল। বিড়ালের ভয়ে ইঁদুরটি পালাচ্ছিল কিন্তু শেষ রক্ষা পেলো না। মাটিতে লাফিয়ে পড়ে বিড়াল ইঁদুরটি ধরে মুহ‚র্ত মেরে রক্তাক্ত করে দিলো। ভয় পেয়ে যায় জিনিয়া। অনেক মেয়েই ছোটখাটো প্রাণীকে ভীষণ ভয় পায়। জিনিয়া নড়েচড়ে ওঠে। শাকিলের মুখের দিকে তাকায়। কি করে বলি। বলুন। আমি বাথরুমে যাবো। তাই নাকি? হঠাৎ ভয় পেলে আমার এমন হয়। ঘন ঘন বাথরুমে যেতে হয়। কয়েকবার গেলে আবার তারপর ঠিক হয়। কি একটা বিশ্রি অভ্যাস। এরকম অন্য কারো হয় নাকি? আপনার হয়? না আমার হয় না। তবে আমার এক বন্ধু আছে শাহ এমরান। রাষ্ট্রবিজ্ঞানে শেষ বর্ষে পড়ে। হলের আশপাশে একটা ককটেল ফাটলেই দেখি এমরানকে আর দেখা যাচ্ছে না। কিছুক্ষণ পর দেখবো সে বাথরুম থেকে আসছে। এসে বলে শালার একটু টেনশন হলেই আমার পাতলা পায়খানা হয়। কি একটা জঘন্য অভ্যেস কি করি বলতো দোস্ত। বাথরুমের ব্যবস্থা কোন দিকে বললো? বাড়ির দক্ষিণ পাশে। ওখানে তো লাইট নেই। হারিকেন নিয়ে যান। বামদিকে একটু গেলেই পুকুরের ঘাট। আরো কি যেন বলেছিল। ঘাটখানা নড়বড়ে। সাবধানে পানি নেবেন। আমি তো একা যেতে পারবো না। কেন? এমন ঘুটঘুটে অন্ধকারে একা তো বের হইনি। তাহলে উপায়? আপনাকেও সাথে যেতে হবে। আমাকেও? হ্যাঁ। আমি কি করবো ওখানে? দূরে একটু দাঁড়াবেন। আচ্ছা আর একটা কথা- বলুন। যদি সাপ থাকে? থাকবে না। কি করে বুঝলেন? সবসময় চলাফেরার রাস্তায় সাপ থাকে না। হবে হয়তো। চলুন। জিনিয়া চকি থেকে নামে। শাকিল হারিকেনটা এগিয়ে দেয়। দু’জন ঘর থেকে বের হয়। জিনিয়া আগে আগে হাঁটে। শাকিল পিছু পিছু হাঁটে। হঠাৎ বকবক করে পাশে কি একটা গাছ থেকে হুতুম ডেকে ওঠে। ইয়া আল্লাহ বলে থমকে দাঁড়ায় জিনিয়া। শাকিল পেছন থেকে সাহস দেয়- ও কিছু না পাখির ডাক কি পাখি? হুতুম। আবার ডাকবে না তো? আমি কি করে বলবো? এত বড় শব্দ করে ডাকে কেন? হুতুমের ডাক ওরকমই। আমাদের কুমিল্লাতে আছে? নিশ্চয়ই আছে। আমি দেখিনি। আমি দেখেছি। বাথরুমে যাবেন? যাবো। আমি এখানে দাঁড়ালাম। আপনি এগিয়ে যান। ঐ যে বেড়া দেখছেন ঐ জায়গাটাই। একটু বাম দিকে গিয়ে পানি নিবেন। সাপ যদি থাকে? হৈচৈ না করে দাঁড়িয়ে থাকবেন। আমি পেছন থেকে এক আঘাতেই মেরে ফেলবো। সাপকে এক আঘাতে মারতে পারলেই সুবিধা। নইলে সাপে আক্রমণ করার ভয় থাকে। এজন্যে সব লোকের দ্বারা সাপ মারা সম্ভব হয় না। আপনি অনেক কিছুই জানেন
literature

ঠিক আছে ভুলে যাব : আলাউদ্দিন আল আজাদ
এমনিতে সরল ও চারুলতা যদিও কারুর কাঁচাকথা ফাঁকা যায় না, কিন্তু তার মধ্যে কিঞ্চিং রসকসের গন্ধ পেলেও খিলখিল করে হাসতে থাকে, এলিয়ে পড়ে এবং এরই নাম মোনালিসা। কেউ কেউ প্রথম শব্দটা বাদ দিয়ে ডাকে লিসা শারমিন। আদিচিত্রের রহস্যময়তা কেউ আবিষ্কার করে থাকলে সেই ভাগ্যবানকে এখনো কেউ চেনে না। এখানে মুশকিল বিশেষত সইটইদের আলাপ-সালাপের খই ফোটানোর বেলায়। অনুমান বা আন্দাজে যা পূরণ করা হয় তা ওর বড় অপছন্দ। সিলভার ফিনিশ নতুন মডেলের গাড়িটা অবশ্য রেশমসদৃশ বলছিল না, রোজমেরী পেছনের সিটে আসীন থাকা সত্ত্বেও। সে থাকলে, অকারণেই যেন একটু অন্যরকম খেলতে খেলতে যায়। দ্বিতীয় বান্ধবী তাসলিমা নাসরিনের এটা ঠাহর করতে দেরি লাগে না। এই যন্ত্রযানটা যে তার বড় ভাইয়ের। আনকোরা সংগ্রহ। চৌকস যুবক, মহানগরীর অন্যতম উঠতি বাণিজ্যচুম্বক, টেকনোলজি তথা লোহালক্কড়ের কাজ করলেও পুুষ্পল রমণীমহলে হৃদয়-কাঁপানো ব্যক্তিত্ব। ছোট বোনটিকে নিজের আদলে গড়ে তুলেছে। দুতিয়ালিতে করিৎকর্মা, আর তাতে ঝকঝকে বাহনকা বড় ভূমিকাই রাখে। তার অতিরিক্ত উড়ন্ত নাম শাহজাদা, আসল নামে বিশেষ কেউ তাকে চেনে না। ওরা এগিয়ে যাচ্ছিল, রাস্তা ভাঙা-ভাঙা না হলেও একেবারে চাঙাও না-মাঝে মাঝেই এবড়ো-খেবড়ো। ঝকঝক করছিল। দুই পাশে দুই জানেমন সামাল দিচ্ছে, মোনার খোলাচুল ছড়িয়ে আছে। যখন ওদের চোখে পড়ে সে কি বিড়বিড় করছে। স্বভাবরসিক রোজ তার ডান কানটা কাত করে ঠোঁটের কাছে ধরলে নাস ফিসফিস করে উঠল, নেই! করছিল কি? দেখছিস না, কেমন করছে? মাথা ওর চক্কর খায়, এত ভিড় এটা তো হতেই পারে- এটা কি এমন অস্বাভাবিক ছিল? রোজ মিটিমিটি হেসে বলল, কিন্তু মসলাটা কি আমাদের জানা দরকার না? কাঁচা সুপারির রাগ না খইনির ভাগ! রোজ তুই যেমন দুর্বোধ্য তোর কথা আরও বেশি। মাথামুণ্ডু থাকে না। নাস এইটুকু বলে পা দোলাতে থাকে। তোর কাছে কঠিন লাগবে, রোজ বলল, এটা কি সাচ বাৎ হলো? কত বীর পুরুষদের ভেড়া বানিয়ে ঘোরাস! আর তুই পরিচয়ের গোড়ার দিকে নাসরিনকে নাস বলে খেপাত এখন সেটাই আসল ডাকনাম হয়ে গেছে। রোজ মধুর হেসে বলল, ডুবে ডুবে ওয়াটার খাস, এইতো? তফাৎটা খুব বেশি কি? সখীর প্রশ্নে হেসে ওঠে রোজ। বলল, ঠিক আছে ঠিক আছে। তুই আর আমি এক। আমি চেষ্টা করছি শুনতে মোনা কারুর নাম উচ্চারণ করছে কিনা। অলরাইট, ভেরি গুড। কিন্তু যে ওর আঁতের খবর রাখি তুই তা বিশ্বাস করবি? কক্খনো না। আমি রিজনে বিশ্বাসী-নিজের চোখে দেখা আর নিজের কানে শোনা এটাই আসল- বাকি সব আমি উড়িয়ে দিই। সে তো তোর অজানা নয় তবু আবার বলছি। এখন আমি একটি ট্রিকস খেলব, দেখিস, ওর অবস্থা কি হয়! ডানদিক থেকে মুখটা একটু পাশে বাড়িয়ে দিয়ে রোজ যতটা সম্ভব দরদ মিশিয়ে ডাকতে লাগল, মোনা, মোনা! ও মোনালিসা! শুনতে পাচ্ছিস? কে গো আপনি, কে? চোখজোড়া বোজা অবস্থায়ই উত্তর, অমন মিষ্টি স্বরে আমাকে ডাকছেন? আমাকে তো কেউ পছন্দ করে না- কে আপনি? কে আপনি? ইস কি ঢং! আমরা? আমরা অন্সরা-! আকাশ থেকে নেমেছি! নাস কনুই মারল এবং জোরে ডাক দিয়ে বলল, লিসা! তুই অজ্ঞান হয়ে পড়েছিলি, আমরা তোকে এখন হসপিটালের ইমার্জেন্সিতে নিয়ে যাচ্ছি। বুঝেছিস? না, না। কক্খনো বুঝব না। দুদিকে হাত ঝাড়া দিয়ে চেষ্টা করেই যেন দৃষ্টি খুলল এবং চেঁচিয়ে বলল, না, না মিথ্যা কথা দৈবী কেউ নয়- এই তো তোরা আমার প্রিয় বান্ধবীরা। তোরা আমাকে নিয়ে তামাশা করছিস! ওর থুঁতনিতে নাড়া দিয়ে রোজ বলল, না গো সোনার চান, না। তামাশা না। বুঝেশুনেই বেরিয়ে পড়েছি। কোনটা অসুখ আর কোনটা বেসুখ চেনার মতো লায়েক আমরা হয়েছি তো! অবশ্য ডাক্তার স্যারেরা অধিক পারদর্শী! তাতো হবেই-হামেশা- তার বিখ্যাত ধরা ধরা গলায় হঠাৎ গান ধরে নাস : না এ চাঁদ হোগা না তারে রাহেগি মাগার হাম হামেশা তুমহারি রাহেগি! হয়েছে হয়েছে। আর না। বেশি হলে হজম করা যাবে না- ক্রমেই সহজ হয়ে উঠেছিল মোনা। সে মৃদু হেসে নিচুস্বরে বলল, নারে একেবারে ভিত্তিহীন না। আমি সত্যই কিছু দেখছিলাম! তিনদিকেই ভিড়। এর মধ্যে কিছু দূরে সামনে-চেনা, অথচ যেন চিনতেও পারছিলাম না- নায়ক-নায়ক বুঝি! হতেও পারে। কিন্তু কোনো নায়ককে দেখে আমি ভিরমি খাব, তা তো নয়। আসলে জিনিসটা এই! প্রথমে বোধের অগম্য ছিল। পরে সামান্য যা দেখলাম তাতেই মাথাটা যেন ঘুরে গেল। আমি এত- যাক, যাক কিতাব খুলে বসিস না। যতটুকু শুনলাম তাতেই আমরা সন্তুষ্ট। তুই সেরে উঠেছিস এটাই বড় কথা। রোজের সহানুভূতিটা কৃত্রিম নয়, মোনা আরও নরম হয়ে বলল, তোরা দুজন এত করিস আমার জন্য, কেমন করে যে প্রতিদিন দেব, কিছু খুঁজে পাই না। নাস বলল, পাবি পাবি নিশ্চয় পাবি একদিন, তখন কিন্তু পিঠটান দিবি না। কি যে বলিস! তোদের জন্য আমি জান দিতে পারি। ব্যস, আর না। রোজ ওকে থামিয়ে দিয়ে বলল, অন্য যিনি আসবেন তার হাতেই এই মহারতœ তুলে দিস। দূর থেকে দেখে আমরা খুশি হবো! আগামীকাল রোববার। তেরোই ফেব্রুয়ারি, পহেলা ফাল্গুন। বসন্ত বরণের পূর্বদিন আজ চারুকলার বকুলতলায় প্রস্তুতি সমাবেশ। কারিগররা মঞ্চ তৈরিতে ব্যস্ত। হাড্ডাহাড্ডি আড্ডার ভেতরে এমন কিছুই ছিল না যাতে স্বল্প ভিড়ে ঘেষলা খেতে পারে, কিংবা করমর্দনে কচলা। আত্মভোলা, সুশীল সংস্কৃতিকর্মী ও নানা মাধ্যমের পারফর্মার শিল্পীরাই হাজির, এমন হালকা-পাতলা পরিবেশে তিন সখী প্রলাপে নয় আলাপে আলাপেই যেন বাতাসে উড়ছিল। বাসন্তী রং শাড়ি ও গাঁদাফুলের মালা পরবে কাল, এখন যারা এসেছে তাদের বিচিত্র রকমের বেশভূষা। সবচেয়ে দেখার মতো, বর্ণাঢ্য মোনালিসা। কিছুক্ষণ মহড়ার ব্যবস্থা ছিল। কাঁটায় কাঁটায় কিছুই না, তবু কার্পণ্য করেনি। তবে বৈদগ্ধের চেয়ে বিত্তের প্রদর্শনটাই বেশি। এর জন্য অগ্রিম সম্মেলনে গাড়ি করে নিয়ে আসতে ইন্দিরা রোডে ওদের বাসার সামনে থেমেছিল, দ্রুত খুটখাট দোতলায় উঠে দুই সখী অসমাপ্ত সাজগোজ যে ফিনিশিং টাচ মারে সে অতিরঞ্জন বিশেষভাবে দায়ী। কিন্তু নিজেকে রাজকন্যার মতো ড্রেসিং টেবিলের আয়নার ভেতরে দেখতে মন্দ লাগছিল না। রোজ ওর মুখটা আঙুলে তুলে তারিফ করল এই কথায়, বাহ। তুই মাত করে দিবি রে মোনা! হাসি হাসি বলল নাস, হ্যাঁ সত্যি। তুই একশো পাওয়ারের ভাল্ব। আমরা কুপি হয়ে গেলাম! আমাদের দিকে কেউ তাকাবে না! পিটি! কিঞ্চিং উসখুস লাগছিল সহজ-সরল মোনার, সে হাতভরা রঙিন রেশমি চুড়ি বাজিয়ে বলল, আরে না না। তোদের সঙ্গে আমার তুলনা! তোরা হচ্ছিস গিয়ে হেলেন আর মেনকা! ওর বাব্বা। কিংবদন্তি আর পুরাণ-তুই দুদিকেই পারদর্শিনী দেখছি। কে শিখিয়েছে রে এইসব? রোজ মোনাকে জড়িয়ে ধরে তার হালকা প্রসাধিত ঠোঁটজোড়ার দিকে তাকাল। নাস টিপ্পনি কাটে, আছে আছে। আছে নিশ্চয়ই- ঠিক ঠিক। মোনা বলল, ঠিক বলেছিস। না থাকলে কি চলে! একটানা হট্টগোল, নানা কিসিমের বয়ান, বিশেষত সমাগমে উচ্চ হাস্যরসের প্রাধান্য ছিল, আর এরই মধ্যে দিনেদুপুরে জলজ্যান্ত এক সুন্দরী পতন! অনেকেই হকচকিয়ে উঠেছিল। নাস সর্বদা তুরুপের তাসের খোঁজে থাকলেও, বিপদ-আপদের সময় ধীরস্থির। সঙ্গে সঙ্গে নিচু হয়ে ধরেছিল। রোজ ও অন্য দুজন মেয়েকে বলল, গাড়ি রাস্তায়, তোমরা ওকে ধরাধরি করে নিয়ে এসো। আমি দৌড়ে যাচ্ছি- ড্রাইভার অবশ্যই সিটেই থাকবে, তবু দেখছি। ইমার্জেন্সিতে নিয়ে যেতে হবে- পিজিতে লাইন ছিল, অতিশয় বিজি। মেডিকেল তো আরও হিজিবিজি। হলিফ্যামিলিতে যাওয়ার পথে ফার্মগেটের ট্রাফিক জ্যামে যখন কারক্লকের কাঁটা কষ্টে চলছিল, তখনই চেতনা ফিরে আসে মোনালিসার। নাস জিগ্যোস করল, আচ্ছা লিসা তুই যখন নিচে পড়ে গেলি তখন শুধু অন্ধকার দেখছিলি? হ্যাঁ, তাইতো মনে হয়। লিসা উত্তর দেয়, তবে একটু পরে ব্রেনে ঝিমঝিম করাটা যেন থামে, আর আমি লোকের কথাবার্তা, আর আর- কি? অমন করছিস কেন? প্রশ্ন করে রোজ, বলল, তবে থাক। টেক রেস্ট। না বলতে পারব। আমি একটি গানের কলি শুনছিলাম, মিনি ক্যাসেট প্লেয়ারে সম্ভবত কেউ বাজাচ্ছিল। কি সেটা? হ্যাঁ, এই তো স্মরণ করতে পারছি : কেটেছে একেলা বিরহের বেলা/আকাশ কুসুম চয়নে/সবপথ এসে মিলে গেল শেষে তোমার দুখানি নয়নে/নয়নে- দুই. অঘটনের আমেজ থাকলেও সেটা তেমন কিছু ছিল না, অথচ একটা বেজে গেল। উচ্চবিত্ত এবং অভিজাত ঘরের মেয়ে হলেও, এরা সীমা জানে, বাঁধন মানে। নিজ নিজ কারিশমা তো আছেই। গাড়িতে থেকেই সইকে নামিয়ে দিয়ে চলে যেতে চাইছিল। কিন্তু সে দিল না। একজনকে হাতে ধরে নামাল, টেনে নিয়ে গেল সিঁড়ির দিকে; তখন আরেকজনও পিছু নিতে বাধ্য হলো। একেক ধাপ মাড়াতে মাড়াতে মোনা প্রায় কাতরস্বরে বলতে থাকে, এত তাড়া কিসের? আমাকে বুঝি ক্ষতি কি? তাতেই যে আমি কৃতার্থ হবো! মুখ চাওয়া-চাওয়ি করে রোজ ও নাস। রোজ বলল, কেন এমন করে বলছিস? ঠিক আছে বলতে দে। নাস বলল, ছোট হোক একটা এক্সিডেন্ট তো হয়ে যাচ্ছিল। লিসা এখনো একটু বিব্রত আছে। না, তা নয়। আমার ছোটমাকে তো জানিস, তোদের একনজর দেখলেও আমার প্রতি নরম হতে পারেন- বলছিল কি তুই, মোনা? কিছু বাড়িয়ে বলছি না। নাস বলল, মনে হয় বরং কমিয়েই বলছে। চল, একটু বসি। এত কিসসা শুনি, আন্টির চেহারাটা আরেকবার দেখেই যাই- খাটের ধারে বসে ওরা। রোজ কানের কাছে মুখটা নিয়ে ফিসফিস করে জিগ্যোস করল, এখনো মারধর করে না তো রে? না। কিন্তু এখন যা করছে তার মধ্যে সেটা অনেক বেশি। ভয়ে আমি চোখ নামিয়ে নিই। সে কি! আশ্চর্য তো? নাস বলল, আমি কিছু বুঝতে পারছি না। তোদের বুঝবার জো নেই, আমিই এক ধাঁধার মধ্যে আছি। কি রকম? রাখ, একটু দেখে আসি। অনুচ্চ হাইহিল খুলে রেখে পা টিপে টিপে করিডোরের দক্ষিণ প্রান্তে যায়, আর সঙ্গে সঙ্গেই ফিরে এসে, বলল, এখনো ফেরেননি। রুমে তালা ঝুলছে। জলদি কিছু বলে ফেলি, রেসকিউ করার যদি প্রয়োজন হয়? আমার কেবল তোরাই তো আছিস- থাক থাক লিসা। তুই কাঁপছিস, নার্ভাস হয়ে যাচ্ছিস, মনে হয়। বলে নাস ওর চুলে হাত বুলিয়ে আদর করতে থাকে। নারে নাসরিন। বাসায় এসে পড়েছি, এখানে আর আমি আনকনশাস হয়ে পড়ে যাব না। এখানের বাতাস আলাদা, আমার মায়ের নিঃশ্বাস-প্রশ্বাসে ভরপুর। এ বাতাস ফুসফুসে টেনে নিয়ে আমি জোর পাই। আমি জোয়ান অব আর্ক হয়ে যাই। কার সাধ্য আমাকে তুচ্ছতাচ্ছিল্য করে, আমাকে মারে? আর এখন তো ভোল পাল্টিয়ে ফেলেছেন। মিঠা মিঠা বোল ছাড়েন। বাইরে গেলে খালি হাতে ফেরেন না, একটা না একটা উপহার সামগ্রী কিনে আনেন। এই দ্যাখ আলনায় কত বাটিক কুর্তা সালোয়ার কামিজ-সব দামি দামি। আমাদের লোকশিল্পের সেলাই কাজ। তুলনা হয় না। একটা চক্রান্ত চলছে, উনি তার নেত্রী। নাটকটা মন্দ না, একেকজন সাহায্যকারী একেকরকম ভিলেন। আমার বাবাকে তো তোরা জানিস-সোনার টুকরা ব্যক্তিত্ব। পুরাতন জমিদার বংশের ছেলে, যেমন আদবকায়দা তেমন দরাজ দিল। আমিই তার একমাত্র সন্তান-নাখাস্তা-তার কিছু হলে আমিই হবো তার সমস্ত ধনসম্পত্তির মালিক। তাই আমাকে একটা বদমাশের হাতে তুলে দিয়ে সেগুলো গ্রাস করতে চান। খাবারের সঙ্গে বিষ মিশিয়ে বাবাকে হত্যা করাও তার পক্ষে অসম্ভব ছিল না। কিন্তু তার দেহে ক্যান্সার ধরা পড়েছে- এই তো সেদিন সিঙ্গাপুর থেকে চিকিৎসা নিয়ে এসেছেন। ভাবছেন বোধহয়, মরেই তো যাবে এমন লোককে মেরে লাভ কি। এ কি উঠে পড়লি যে-! টাইম ইজ আপ-। আর আমরাও সব তথ্য পেয়ে গেছি। এখন শুধু একটা প্রকল্প তৈরি করতে হবে। রোজের প্রতি চোখ টিপে নাস বলল, আমরা আসব আর একদিন, সময় নিয়ে বসন্ত বরণের পর। তারপর দেখবি কত ধানে কত চাল- ওরা চলে যাবার ঘণ্টাখানেক পরে দলেবলে বাসায় এসে উপস্থিত দুরদানা খান, সৎমা। কাঁচাবাজার হয়ে এসেছেন। একটা বড় আকারের চিতল মাছ পেয়ে যাওয়ায় টুকরি ভর্তি তরিতরকারি, শাক-সবজি সব তাজা। কিন্তু তার গলার ঝনঝন আওয়াজের অন্য মানে ছিল-ঝট করে জিনিসের ভিতরে হাত ঢুকিয়ে সে প্যাকেটটা নিয়ে মোনার ঘরে এলেন- মোনা! মোনালিসা! জী আম্মা, ওয়ারড্রবের আড়াল থেকে বেরিয়ে এলো, ঘর্মাক্ত বাড়ির কর্ত্রীকে দেখে কলজে ঠাণ্ডা, বহুৎ মেহনত করে এসেছেন! সংসারের টান জোরালোই আছে। এই নে। খুলে একটু পর তো, আমি দেখব- শাড়ি! শাড়ি তো আমার অনেক আছে, আম্মা! তাতে কি? উনি বললেন, বিদিশার শপে গিয়েছিলাম, চমৎকার ডেকোরেশন। বাসন্তী রং কিন্তু আলাদা টেকচার! ওমা! এত সুন্দর! তোকে আরও বেশি সুন্দর লাগবে! থ্যাঙ্ক ইউ ভেরিমাচ। কালচে এটাই আমি পরবো। আর সেজন্যই তো কিনে আনলাম। আমি চাই তুই হবি লাখো মে এক-! এরকম সহজ মুহূর্তে মাকে খুব মনে পড়ে মোনালিসার, মনে হয় হাসিমুখে কাছেই দাঁড়িয়ে কথা বলছেন। বুলবুল ললিতকলার ছাত্রী, সরকারি বৃত্তি পেয়েছিলেন। নৃত্যকলায় গ্র্যাজুয়েশন নিয়ে আসেন। শাহনাজ, এক সময়ের মুখে মুখে চলতি নাম। বাবা শাহ মশরুর খান, ব্যবসায়ী কিন্তু শিল্পরসিক। শিল্পকলায় এক অনুষ্ঠান দেখে পাগল-পাগল হয়ে গেলেন। নানা মোহাম্মদ বরকতুল্লাহ, মনে মনে পাত্র খুঁজছিলেন। জানতেন, আর্টির জগৎ লাভ এফেয়ার্সে খুব স্মার্ট : শিল্পীর জন্য শিল্পীর সহানুভূতি ও বন্ধুত্ব স্বাভাবিক। কিন্তু তার সীমা লঙ্ঘনও অনুক‚ল পরিবেশে দেরি লাগে না। এক্ষেত্রের বালক-বালিকা মূলত মধ্যবিত্ত নিম্নবিত্তদের সন্তান তবু, প্রেম তো হতেই পারে। হঠাৎ কোনো অনন্য অবস্থায় যদি এমনি কারুর গলায়, বাস্তবে না হলেও শব্দে, মালা পরিযে দেয় তবেই তো কম্ম কাবার। বড়শিতে বিঁধে গেলে ছুটতে পারবে না: যৌবনের উন্মাদনায় কিছুকাল ভালো চললেও মোহভঙ্গ হবেই হবে একদিন। আর তখন হে দারিদ্র্য তুমি মোরে করেছ মহান বিড়বিড় করতে করতে দুজনায় দুদিকে প্রস্থান করতে বাধ্য হবে। তার চেযে বিদ্যাবুদ্ধি বিশেষ না থাকলেও মোটাতাজা একটা ধনীপুত্রের গলায় রশি বাঁধানোই উত্তম। কিন্তু তাও অন্ধভাবে নয়-আনুষ্ঠানিক প্রস্তাব পেলে পানচিবনিতে কথা দেওয়ার সূত্রে তিনি স্বয়ং পাত্রকে বাজিয়ে নিয়েছিলেন। মধুর জীবন, মধুভরা সংসার মনোরম রূপ নিতে থাকে এবং একটি শিশু ঘরে এলে তা আরও প্রগাঢ় হয়ে গেল। যে বিদ্যা শ্রমে ঘামে শিখেছে, তাকে বর্জন করা যায় না। বরং এখানে তার উল্টাই বিকশিত হলো। নিবিড় একান্ত, প্রেমমুগ্ধ মশরুর স্ত্রীকে বাধা দেওয়া দূরে থাক, বেশি বেশি অনুপ্রেরণা ও উৎসাহ দিতে লাগলেন। বিদেশে যাচ্ছে রাষ্ট্রীয় উদ্যোগে? যাক যাক। একবার দুবার তিনবার। যাক, সুযোগ পায় যতবার। সুনাম ষোলকলায় পূর্ণ হতে লাগল। সে নর্তকী উর্বশীর প্রতিমূর্তি অর্জন করে দিনে দিনে তার ভক্ত যেমন বাড়ে, পরে নাগরের সংখ্যাও। প্রথমে কেবল হাসির কারণ ছিল, কিন্তু সিরিয়াস হয়ে গেলে বিষণœতা বাড়তে লাগল। মশরুর জানেন জান প্রাণের প্রাণ, অন্যের প্রতি ভালো ব্যবহার সৌজন্যমাত্র- ওদেরকে ফাও বলেও গণ্য করেন না। অথচ সেগুলো একটু ফাঁক পেলেই ধাও মারছে কেন এমন? একদিন দ্বিপ্রাহরিক মহড়া শেষে একজন শাহনাজের কাছে এসেছিল, অনেকের কলগুঞ্জনের মধ্যেই বলেছিল সন্ধ্যায় যাবে গল্প করতে, আড্ডা মারতে। ঠোঁটে স্মিত হাসি, সম্মতি জানালেন। বাসার সামনে এক ফালি বাগানের মধ্যেই শাহনাজ হাঁটছিলেন সেদিন। সেসময়- সেই গলিপথ থেকে হেঁটে গিয়ে উঠলে আবছায়াতে কলকণ্টে স্বাগত জানান। কেউ দেখেনি, অন্যজন দাঁড়িয়ে ছিল একটা গাছের আড়ালে-বললেন, চল ভেতরে, উনি এক্ষুনি এসে পড়বেন। ও আচ্ছা, আচ্ছা। বারান্দার দিকে যাবার জন্য ঘোরার আগেই অস্পষ্ট উতাভূতা অবয়বটা হাত তুলে অস্ত্র তাক করে। কেউ দেখেনি। ওর দুচোখেই ছিল নিদারুণ ঈর্ষা ও হিংস্রতা। বক্ষ তাক করে গুলি মারল। একটা দুটো তিনটা। ও মাগো-একটা আর্তচিৎকার। শাহনাজ ওখানেই লুটিয়ে পড়লেন। এমন সংক্ষেপেই অনেকটা অকারণেই চিরবিদায় গ্রহণ করেছিলেন বাংলা নৃত্যের বিস্ময়রমণী শাহনাজ। কত হৈচৈ হলো, শোকর‌্যালি স্মৃতিসভা। কলাম নিবন্ধ সম্পাদকীয়-কতকিছু লেখা হলো। উনি ফিরে এলেন না। ব্যাপক গোয়েন্দা তৎপরতা পরিচালনা করেও কিছু হলো না; কিন্তু ফিসফাসে একটি জিনিস জানা যায়, এই অমানুষিক দুষ্কর্মে দুরদানার হাত ছিল। তা উড়িয়ে দেওয়া যায় না। দেশের আপন গ্রামের ঘনিষ্ঠ আত্মীয়। খুব দরিদ্র ঘর, কিন্তু চটপটে। তাকে নিয়োগ করা হয়েছিল ছয় বছরের শিশু, মানে এইতো এই মেয়েটাকেই প্রতিপালন করতে। নাওয়ানো, খাওয়ানো, ঘুমপাড়ানো, কিন্ডারগার্টেনে নিয়ে যাওয়া, আবার নিয়ে আসা- সবকিছুই। তখন ওর ফষ্টিনষ্টি করার ভাবসাব চারদিকের চ্যাংড়া পরিচালকমহলে সাড়া জাগিয়েছিল। এর মধ্যে বেড়েছে নাজের আরও ব্যস্ততা, বিশেষত বিদেশে প্রেরিতব্য কালচারাল ট্রিপ তার নেতৃত্ব ও নির্দেশনা ছাড়া অতুলনীয় হতো না। চাহিদা বাড়ায় অনুপস্থিতিরও দৈর্ঘ্য। ঝোঁপ বুঝে কোপ মারে দুরদানা। দামি কিছু হাতিয়ে নেবার এটাই সুযোগ। টাকা-পয়সা, মণি-মুক্তা, হীরা দিয়ে কি হবে? খোদ মালিকটারে দখল করলে তো সবই পাওয়া যাবে। বড় একখান স্ক্যান্ডাল হোক না, স্যান্ডেল তো আছে এবং চাইলে, ক্যান্ডাল জ্বলবেই! যদি বলতাম আমার সখীরা অনেকটা মুক্তপাখি, তাই নকলও ওদের আকর্ষণ করে; নকলের দিকে ওরা যায়, ওগুলো নেড়েচেড়ে দেখে। কিন্তু আসল ঠিক রাখে। এটা আকস্মিক নয়, ওদের বৈশিষ্ট্য। যদি বলতাম, আমি তাকে দেখেছি এবং একনজর তার কাণ্ড দেখেই জ্ঞান দেখেই হারিয়েছি- ওরা তাজ্জব হতো না। কারণ দুজনেই অভিজ্ঞতার সাজানো নৌকা নয়, জাহাজ। পাথর, পরশপাথর সবকিছুতে ভরা। বড়কে দাম দেয়, ছোটকেও কম না। ওরা মূল্যবতী, হয়তো তাই যথাসময়ে ভাগ্যে পতনকে কৌস্তুভরতন ভাবতে দ্বিধা করে না। আমার মায়ের অপঘাতে মৃত্যুর বছর দেড়েকের মধ্যেই গৃহসেবিকা দুরদানা বেগম দুরদানা খান হয়ে যান। বড় হয়ে শুনেছি সব। তার গল্প, কীর্তি কাহিনী। তার পাশের বাসার বান্ধবী, কাজের মেয়ে মঞ্জুরী, মাঝে মাঝে বলত। হৃদয়টা খুব সাফ ছিল ওর এবং দরদিও। ওর সঙ্গে লাইন করেই উনি একজন ভ্রাম্যমাণ গণসাক্ষরতা এনজিও কর্মীর কাছ থেকে কিছু কথ্য ইংরেজি ও বাংলা শিখেছিলেন। ছোটবেলায় তত্ত্বতালাপি মেনে নিলেও আদর করলে চিৎকার করতাম, আর খামচাতে থাকতাম। বয়েস সাড়ে সাত থেকে এই করতে করতেই তো বেড়ে উঠলাম। খারাপকে সহ্য করতে পারতাম না, কখনো কখনো মূর্ছাও যেতাম। কাছে গেলে বিতৃষ্ণায় ছেয়ে ফেলে, ঘৃণায় চোখ তুলে তাকাতে পারি না; কিন্তু এখন, ওদের বিদায় করে হালকা শাওয়ার নেওয়ার পর ডাইনিং টেবিলে তার বিপরীতে বসে আস্তে আস্তে খাচ্ছি। তার প্রিয় খাদ্য সবই আছে। বাঁশমতির ভাত, চিতল মাছের পেটি। রুইয়ের মুড়োর মুগডাল। মিষ্টি দইয়ের সঙ্গে খেজুরে গুড় ভেঙে খান। আমি পছন্দ করি রসমালাই, বাইরে থেকে এনেছেন! শাস্ত্রমতে তিন প্রকার রমণী-পদ্মিনী, হস্তিনী, শঙ্খিনী। এনার জাত কি? এ তিনের একটাও না; বরং মনে হয় রাক্ষুসী-যা রূপকথায় এখনো আছে। মাঝে মাঝে কথা বলছেন, আর বড় বড় গ্রাস তুলে খাচ্ছেন। দৃশ্য একখান। রোজের পিতা এবং নাসের ভ্রাতা সম্পর্কে মজার মজার অনেক বললেন এবং নিজে নিজেই গা ঝাঁকিয়ে হাসলেন। রোজের বাপ নাকি মেয়ে দেখলেই বাঁ হাতের তর্জনীতে কান চুলকান, আর দ্বিতীয়ের ভাই, ঢোক গেলেন। বাবা একেবারে অন্যরকম; শান্তশিষ্ট-কথা বলেন খুব কম, বিশেষ করে পতœী প্রয়াত হবার পর থেকে ঘরের দরজা বন্ধ করে কতদিন আমাকে বুকে চেপে কেঁদেছেন। বারবার অবিরল অশ্রæ ঝরেছে শুধু, শব্দ থাকত না। জীবনে নিরুৎসাহ, চলাফেরায় নির্জীব হয়ে গেছেন। একতলার ড্রয়িংরুম, ওপরে ওঠার সিঁড়ি, করিডোর দেয়াল ও শয়নকক্ষে একজন বিখ্যাত ডেকোরেশন বিশারদ এনে মায়ের বিভিন্ন নৃত্যভঙ্গি ও মাঝে মাঝে নিজে দুজনের ছবি টাঙিয়েছিলেন। আস্তে আস্তে সব অদৃশ্য হয়ে গেল। গৃহকর্তার অনুপস্থিতিকালে কোথায় নিয়ে ফেলে দিয়েছেন, কেউ জানে না। এক যুগ মানে বারো বছর। বারো বছর পর কানাঘুষা শুনি, নাজের পুনর্জন্ম ঘটছে। একটি জনপ্রিয় দৈনিকের আনন্দকণ্ঠ পাতায় চার কলামজোড়া আবক্ষ প্রতিকৃতি ও স্তুতিবাদে জড়ানো যে মূল্যায়ন প্রথম বেরল তা চারদিকে রীতিমতো চাঞ্চল্য সৃষ্টি করে। টেলিফোন বাজতে থাকে অনবরত। বিভিন্ন পত্রপত্রিকা, টিভি চ্যানেল এবং অন্যান্য সংবাদ মাধ্যম যেন একটা অনভিপ্রেত ঘুমের ঘোর থেকে জেগে ওঠে। এসেছিল সে চলে গেছে। বিশেষ কোনো স্বীকৃতি পায়নি। নানা সংগঠনের সম্মাননা উপহার, রাষ্ট্রীয় পদক-দূরের কথা। ভাগ্যিস বিটিভিতে পাঁচ-ছটি পারফর্মেন্সের ভিডিও ফুটেজ পাওয়া গেছে আরকাইভস গঠনের সময়। স্টিল ফটোও পাওয়া যাচ্ছে। সংবাদপত্রের স্টাফ ফটোগ্রাফারদের কভারেজের ছবিসহ শিল্পকলার ডিসপ্লেয়িং ছবির সংগ্রহও প্রশংসনীয়। বাবার চলনে বলনে একটা তেজি ভাব এসেছে দেখে আমি খুশি হলাম। এক বিকেলে আমাকে আদরে জড়িয়ে বললেন, তোর মা। শিল্পী শাহনাজ। মরেনি, এখনো মরেনি। বেঁচে আছে। তোর মায়ের অকৃত্রিম বন্ধু চিত্রশিল্পী মনিরুলকে ধন্যবাদ, উনি তোর নাম রেখেছিলেন, উনিই প্রথম সকলের দৃষ্টি আকর্ষণ করেন। আমাকে ধরে নিয়ে বিশ্রামকক্ষে গেলেন এবং আড়াল থেকে বার করে তার সংগৃহীত আমার মায়ের ছবির একটা মোটাসোটা ভারী অ্যালবাম দেখাতে লাগলেন। নানা পোজে মুদ্রায় অভিব্যক্তির তোলা ছবিগুলো দেখতে দেখতে এক আশ্চর্য অনুভূতিতে ভেসে যাচ্ছিলাম। কাছেই বাবার নিঃশ্বাস পড়ছে। আমি ঢের পাই তার ভেতরে জোয়ার। তিনি যেন সত্যই সূ²ভাবে বদলে যাচ্ছেন। এতদিন মুমূর্ষু ছিলেন, এখন বেঁচে উঠছেন। কি সুন্দর ছিলেন আমার মা! হ্যাঁ। দেবী নয়, দেবীর চেয়ে অতিরিক্ত কিছু- ছবিগুলো-থেমে যাই। কি বলবে বলো না? বলছি বাবা বলছি, স্বাভাবিক অবস্থায় তোলা সেজন্য আরও বেশি সুন্দর- আমার কি মনে হচ্ছে জানিস? বাবা বললেন, আমি আর একলা নই-তোর মা আর আমি আগের মতো একসঙ্গেই আছি! চোখে পড়ে চেহারায় আত্মপ্রত্যয়ের ছাপ। অথচ কি অসহায় উনি ছিলেন। চরম লাঞ্ছনার মুহূর্তেও জ্বলে উঠতে পারতেন না। মিইয়ে যেতেন। এই তো এখন দেখতে পাচ্ছি। ইডেনে পড়ছি। ইয়ারলি হয়ে গেছে, পড়াশোনার চাপ চিল। টেনিস বলটি নিয়ে করিডোরে খেলছিলাম, একলাই। হঠাৎ বলটি নাচতে নাচতে ওদের বেডরুমের ভেতরে চলে গেল। গেলাম, কিন্তু খুঁজে পাই না। নিচু হলাম এবং হামাগুড়ি দিয়ে খাটের তলার অপর প্রান্ত পর্যন্ত চলে গেলাম। হাতড়ে হাতড়ে দেখছিলাম। আচমকা ধুপধাপ, জুতার দ্রুত খটখট, অদ্ভুত শব্দ। ওদের চিনতে দেরি হলো না, যদিও নিচের দিক ছাড়া কিছুই দেখা যাচ্ছিল না। শাহ মশরের একটা হাত সজোরে ধরে তাকে টেনে ভেতরে আনছেন দুরদানা, যখন উনি বিব্রত গলায় চাপাস্বরে বলছিলেন, আহ এ কি করছ তুমি দানা? বাসায় লোক আছে তো? থাক না, আমার কি? ঝট করে দরজা টেনে ছিটকিনি লাগিয়ে দিলেন। বললেন, খুব তো ব্যাটাগিরি দেখাও অথচ আলাদা বিছানায় থাকো। মাঝে মাঝে আলাদা ঘরেও। পেয়েছ কি তুমি? মৃত মাগীর ধ্যানে সারাক্ষণ থাকো। আমি সব বুঝে ফেলেছি। তুমি আমাকে তোমার বিষয় আশয় থেকে বঞ্চিত চাও। তুমি আমাকে সন্তান দেবে না, কিন্তু আমি জোর করে নেবো। আরে আরে! করছো কি? কাপড় টানছো কেন? কেন বুঝতে পারছো না, নাকে দুধ খাও, না? আমি তোমার স্ত্রী, আমি এখন উত্তেজিত-স্বামীর কর্তব্য পালন কর। ছি ছি দুরদানা, দিনেদুপুরে-আমরা কি জানোয়ার হয়ে গেছি? শুধু জানোয়ার নয়, জানোয়ারের চেয়েও বড় জানোয়ার আমরা-যদি হাঙ্কিপাঙ্কি করো আমার জিনিস আমি জোগাড় করে নেবো। কত নচ্ছার হাত বাড়িয়ে আছে- বেশ বেশ। তাই করো, তাই করো। তবু আমাকে রেহাই দাও তখন বাধা দিলে মাথার খুলি উড়িয়ে দেব কিন্তু। আচ্ছা, আচ্ছা, তাও ভালো। আমি বলতাম যদি ভিড়ের দিয়ে আমি অদূরে মুবারককে দেখে চমকে উঠেছিলাম, তবে তার কিছু মনে থাকত না। ওরা জানত আমার সঙ্গে তার সম্পর্ক কি। বলা যায়, ভাসা-ভাসা। গ্রামে গোড়া শক্তই আছে; কিন্তু শহরে আছে পরগাছার মতো, টাউট ও বাউণ্ডুলে ছোকরাদের সঙ্গে ঘুরে বেড়ায়, আড্ডা মারে। উড়নচণ্ডি মাথার চুল, এলোমেলো। পরণে জীনস গায়ে কখনো বুকছাপ গেঞ্জি, বেশিরভাগ ঢোলাঢালা চেক শার্ট। বাইরে বেরুলে কালো চশমা পরে। দেখলে মনে হয় ফুর্তিবাজ; কিন্তু ভিতরের মতলব কি ঠিক ঠাহর করা যায় না। প্রথম দেখাটা বেশ মজার ছিল। আমাদের গ্রাম রায়পুর থানার নারায়ণপুর, বেশ ঘটা করেই বাবার চাচাতো ভাইয়ের মেয়ে ফারজানার বিয়ে হচ্ছিল। পরিবেশবাদীদের আন্দোলনে পাটের বাজার চাঙা হচ্ছিল, পলিথিন ব্যবহার নিষিদ্ধ; কম দামের ডিজাইনে তৈরি চটের থলে শহরে-বন্দরে এবং গ্রামেও হু হু করে চলছিল। পাটের চাহিদা মিটিয়ে ফজল চাচার পকেটে পয়সা ঝনঝন করে। আদরের কন্যা, প্রাণভরে খরচ করছিলেন। বিয়ের আসরে হাসির বক্তৃতা দিয়ে জমিয়ে তোলে। তখনো দেখিনি। অন্দরমহল থেকে কানে এসে বাজছিল, তার হররাও হৈচে। বড়ঘরে ঢালাও বিছানা। পরদিন উঠতে দেরি হলো। বিশ্বরোগ হওয়ায় সুবিধা। ভারী নাশতা খাওয়ার পর বিদায় নিয়ে রাস্তায় গিয়ে পড়তে দশটা বেজে গেল। আধমাইলতক চলে বাজার প্রান্তের বাসস্ট্যান্ডের কাছে যেতেই আরেক ফ্যাকড়া। কাঁধ থেকে ঝুলানো একটা ব্যাগ, বাঁহাতে গুটানো ছাতা, গগলসটার এক হালফ্যাশন তরুণ ডানহাত ওপারে তুলে ইঙ্গিত দিচ্ছে। অনিচ্ছা সত্ত্বেও গতিমন্থর করে, অবশেষে ড্রাইভার গাড়ি থামালো। দেখা যাচ্ছে পেছনে তিনজন, বাঁধারে এক প্রৌঢ় ভদ্রলোক। সকলের পাইকারি দুলাভাই। তার কাছে এসে নিচু হয়ে বলল, এক্সকিউজ মি স্যার আমি বিপদে পড়েছি, একটু লিফট যদি দিতেন। এগারোটার মধ্যে ঢাকায় পৌঁছতে হবে। জরুরি। অনেকক্ষণ দাঁড়িয়ে আছি, কোনো বাসই আসছে না। তাতো বুঝলাম। কিন্তু জায়গা কোথায়? আপনি অনুমতি দিন, জায়গা আমি করে নেবো। কেমন করে? তুমি ম্যাজিক জানো নাকি? জী না, কিন্তু আমি অঙ্ক জানি। অঙ্কের বুদ্ধি খাটাবো। দয়া করে আপনি বলুন, ইয়েস! ইয়েস! সোজা হয়ে দাঁড়াল, ভিতরটা একনজর দেখে নিয়ে বলে উঠল, ইউরেকা! হয়ে গেছে! তুমি দেখছি অসম্ভব পোলারে, যেখানে সেখানে ছায়াবাজি খেল। এবার বল, কি করবে? সমাধান খুব সোজা। আপনিও বাহবা দেবেন। ঠিক আছে? প্রথমত পিছনে তিনজন আছেন তো? তারা চাপাচাপি করে বসবেন। ফলে ডানধারটা ফাঁকা হয়ে যাবে। তারপর সামনে ঘোমটা দিয়ে ছেলেটা কোলের কাছে নিয়ে যে মহিলা বসে আছেন তিনি নামবেন এবং সেখানে বসবেন। ব্যস, হয়ে গেল, আমি সামনে বসবো। কি স্যা, কেমন বুঝলেন? হলো তো? হয়েছে তো! আতাপাতা ব্যাঙের মাথা। না বাপু, আমাদেরকে ছেড়ে দাও। আমরা এত সব ঝামেলা করতে পারবো না। কি বলো মা মোনালিসা? মোনালিসা! আশ্চর্য তো? বাংলার গ্রামের পথে এ নাম কেমন করে এলো! মোনালিসা বিশ্বের শ্রেষ্ঠ চিত্রকলা! আমি অভিভূত। হয়তো অকারণেই। উৎসবের সাজগোজ তখনো আমার ছিল। কিঞ্চিং লজ্জিত হলাম বৈকি! কিন্তু আমি মূক, কোনো কথা বলতে পারছিলাম না। এ সময় তিনটা ষণ্ডামার্কা ছেলে ওর কাছে এলো। একজন বলল, কি ওস্তাদ। নিতে চাচ্ছে না? ইট দিয়ে ভাঙবো নাকি? না উলটিয়ে পথের ওধারে ফেলে দেব? সাবধান! তোদের কিছছু করতে হবে না। যেদিকে যাচ্ছিস, চলে যা। আর একটি কথাও যদি বলিস সবকটার ঘাড় মটকে দেব। মাফ করো, মাফ করো। আসলে বুঝতে পারিনি, তোমার আত্মীয়। আমরা চলে যাচ্ছি, গেলাম! গুণ্ডাগুলো দ্রুত ভেগে গেলে ড্রাইভারের কাছাকাছি দাঁড়িয়ে তরুণ বলল, মি. ড্রাইভার। সোজা চালিয়ে যান। কোনো ভয় নেই। এ সময় আমার শিয়ায় যেন দ্রুত রক্তসঞ্চারণ হতে লাগল। একটু ফিরে ফিসফিস করে দুলাভাই কে বললাম, ওকে নিয়ে চলুন। হ্যাঁ, হ্যাঁ। অবশ্যই, সাইডে মাথাটা বার করে ওর দিক হাত বাড়ালেন। বললেন, শোনো বাবা। তুমি চল আমাদের সঙ্গে। তুমি যেভাবে বলেছ, জায়গা করে ফেলেছি। সামনে বসে পড়। জী না স্যার, মাফ করবেন। আমি যেতে পারব না। চাপাচাপিতে আপনাদের খুব কষ্ট হবে, বিশেষ করে মোনালিসার। না না হবে না। কষ্ট হবে না। ছেলেটি কিছুতেই শুনল না। আমার ইচ্ছা হচ্ছিল, নেমে পড়ি। আবার বিয়ে বাড়িতে ফিরে যাই, কিন্তু কিছুই করতে পারিনি। গাড়িটা দ্রুতগতিতে চলল যেন আকাশ ছাড়িয়ে অনন্তের দিকে। তিন. আহার শেষে আপন কামরায় গিয়ে শৌখিন কুশনটাতে বসল, জননীর ব্যক্তিগত ব্যবহারের অন্যতম ভালো লাগার আসবাব ছিল এটা-পরিশ্রমের কাজ মহড়া ও নির্দেশনা শেষে বাসায় আসার পর ওটার দিকেই চলে যেতেন। কিছুক্ষণ উপবিষ্ট থেকে জিরিয়ে নিলে শান্তি লাগত। মোনা ওটাকেই কোলের ওপরে থুয়ে শাড়িটা নেড়েচেড়ে দেখে। ডিজাইনটা মন কাড়ে এটা সত্য। কিন্তু কেন এটা করবেন উনি? কপাল কুঁচকে গেল। বিরক্তির সঙ্গে খাটের একধারে ফেলে রেখে শুয়ে পড়ল। অনেক প্রকার ভাবনা আসে যায়; কিন্তু একটাই বারবার ঘুরছিল। বান্ধবীর ভেবেছিল শারীরিক দুর্বলতা, যে কারুর কোনো না কোনো কারণে তাতো হতেই পারে। কিন্তু আরাম করতে করতে ওর মনে হচ্ছিল হঠাৎ জাগা আবেগটার পিছনে রিজনও ছিল। খুঁটিয়ে বিশ্লেষণ করে, দেখতে পায়- প্রথমত জরুরি কাজে তিন-চার দিন থাকবে বলে গতকাল সকালে দেশের বাড়িতে চলে গিয়েছিল দুরদানা, সুতরাং চলে যেতে না যেতেই ফিরবে এটা অসঙ্গ। ইনস্টিটিউটের বাইরের গেটের সামনে লিমুজিন থেকে যখন নামল তখন তো বেশ তরতাজা লাগছিল! দ্বিতীয়ত, নামমাত্র তিন-চারটা সুরঞ্জনা গোছের যুবতী তাকে ঘিরে ধরল কেন? একটা উচ্চকণ্ঠও শোনা গেল, ওদিকে যাবেন না। আমাদের দেরি হয়ে যাবে। কালকে তো আসবই। তারপর দুজনে দুহাতে ধরে নিয়ে যায়। গাড়িতে উঠল সবাই। চলে গেল! দুটো ঘটনাই সন্দেহজনক নয় কি? অনেক বন্ধু-বান্ধবী আছে, থাক না। কিন্তু সবার সঙ্গে সম্পর্ক একেকরকম হলে কিছু কিছু কিন্তু থাকতে পারে বৈকি। এরকমই যে হবে, প্রথমদিনেই আঁচ করেছিল। নিজেকে পাত্তা দেয়নি। এটা আত্মীয়তার সূত্রও নয় বন্ধুর সাধারণ মেলামেশার একটি ফল। তবে একটার পর একটা কাণ্ডের অভিজ্ঞতা যেন কিছুটা নাটকীয়ই ছিল। আত্মীয়ার বিয়ে খেয়ে ফিরে আসার সময় যেটুকু, অবশ্য মানবিক, নতুন প্রজন্মের ভাবগতিক বোঝা গেছে। যদিও মুখটা তেমন দেখেনি, সন্ধ্যা পর্যন্ত ছেলেটার আচরণ ঘুরেফিরে মনে এসেছে। হাসিও পায়। শুনতে পায়, পঞ্চদশীও নয়, ষোড়শী ইংরেজি যারা জানেন তারা বলেন সুইট সিক্সটিন। আসলেই কি মধুর? হতেও পারে-নইলে ফুল পাখি নাচ-গান এত ভালো লাগবে কেন। রাস্তার একটু সামান্য ঘটনা, গাড়ির সামনে এসে দাঁড়ালে দূর থেকে একটু দেখেছিল, তাও উইন্ডো স্ক্রিনের মধ্য দিয়ে, পরে মনে রাখার মতো সেটা ছিল না। কিন্তু এইটুকুই যে করেছিল তা ব্যতিক্রম বলেই বোধ হয়। যাতে বাস্তব বুদ্ধির ঝুঁকি নেওয়ার পরিচয় আছে; তাছাড়া, কণ্ঠস্বর, পুরুষের কণ্ঠস্বর তো শুনছে হামেশাই। কিন্তু এটা কি ছিল স্বতন্ত্র? ইচ্ছা হচ্ছিল জিজ্ঞেস করে নামটি কোত্থেকে এসেছে; কিন্তু তেমন কাছাকাছিই আসেনি। উপরন্তু সংকোচও ছিল। ইডেনে তখন মাত্র প্রথম বর্ষের ছাত্রী, ইউনিভার্সিটির তরুণীদের মতো তত চালাকচতুর হয়ে ওঠেনি। বোঝা যায়, গ্রামে ঋতুর কদর শহরের চাইতে বেশি; চলতি প্রথা অনুসারেই এই বিয়েটাও ফাল্গুন মাসে আয়োজন করা হয়েছিল। কোকিলের কুহু কুহু শুনছিল আর ওর অন্তরে এক অজানা আবেগের ঢেউ উঠছিল, পড়ছিল। ফিরে আসার পর বাড়িটা ঘুরে ঘুরে দেখে। লতাপাতা ঝড়ঝোপড়া অনেক কিছুই নতুন লেগেছে। মা শাহনাজ বাসার লন জুড়ে বাগান করেছিলেন। একজন গার্ডেনার মাঝে মাঝে এসে কাজ করত। পুষ্প উৎপাদন বিষয়ে পাকা লোক ছিল। এখন সেসব গাছও নেই, সেই প্রাকৃতিক সৌন্দর্যও অনুপস্থিত। শুকনো পাতা পায়ে কাজে। আগে শরতের জ্যোৎস্নায় জানালা দিয়ে নিচে তাকালে এক নৃত্যরতা শিল্পীর ছায়া দেখতে পেত এবং সেই সঙ্গে তালে তালে চরণ মঞ্জির আওয়াজ। আজকাল আসে না। ওপরের কিচেনে রাঁধুনি আছে, আর তার আট বছরের ছেলেটা। এটা যেন সরাইখানা। দিনভর ছোটমার চেনা-অচেনা কুটুম-অটুকুম যাওয়া-আসা করছে, তবু এখানে এক নিস্তব্ধতা। উনি দুপুরের খানা খেয়ে বেরিয়ে পড়েছিলেন এক মহিলা সমাবেশে যোগদান করতে, মনোনীত এমপিগণের একজন হবার জন্য আগেভাগেই আপ্রাণ করেছেন। লবিং সুপারিশ উপহার কোনোকিছুই বাদ দিচ্ছেন না। দুরদানা বাইরে গেলেই বাড়ি নিঝুম হয়ে যায়। ও হ্ হো, এটা তো এখনকার অবস্থা-মোনা হঠাৎ সচেতন হলে একরাশ তথ্য এসে ভিড় করে। অনেক আসনপিয়াসী স্বপ্ন দেখতে দেখতে বিগত ডিসেম্বর মাসটা পার করেছেন, এটা নিজেদের বৈঠকখানার নানা প্রসঙ্গে আলোচনা থেকেই তা বুঝেছে এবং জানুয়ারি থেকে আসল প্রোজেক্ট শুরু- কেউ কেউ তা করেছেনও। জানুয়ারি থেকে সেপ্টেম্বর এই নয় কি আট মাসও যায়-রাজনীতি বড়ই ধান্দাবাজি, এই সময়টা আর কতটুকু দীর্ঘ! দুরদানা ফেব্রুয়ারির মাঝামাঝি থেকেই তৎপর, তার যুক্তি অমর একুশের মাস- এর আলাদা এবং আন্তর্জাতিক মর্যাদা রয়েছে। নাহ অতীত-বর্তমান মস্তিষ্ক ঘুলিয়ে দিচ্ছে। যাক এসব, যাক্ যাক্ গ্রাম থেকে ফেরার পর তখনকার যে দিনটা, তাকেই ওজন করে দেখতে চায়-মনে হচ্ছে ফাঁক-ফাঁকা, শূন্য। এভাবে সময় কাটিয়ে লাভ কি? যখন ভাবল, আচমকা অপূর্বতা। দোতলায় টেলিফোন বাজছে, ক্রিং ক্রিং ক্রিং ক্রিং। তক্ষুনি ছুট দিল। হাঁপাতে হাঁপাতে ওপরে গিয়ে ধরতেই প্রিয় চেনা গলা- ওদিকে থেকে রোজ বলছে, মোনালিসা, কেমন আছিস? কোথায় ছিলি? অনেকক্ষণ ধরে আছি- ইস! কতক্ষণ আর? এই তো বাজলো! একা একা খুব বোরিং লাগছিল। আমি দৌড়ে এলাম! ওহো শোন, তুই আর নাসকে কত করে অনুরোধ, মিনতি করেছিলাম। নড়লিও না, চড়লিও না। মাগো, যা ফুর্তি হয়েছে। আমাদের দেশের গ্রামীণ বিবাহ এক আশ্চর্য জিনিস-তার মধ্যে কি আছে কি নেই? ভাষায় বর্ণনা করা যায় না। অনুষ্ঠানের একেকটা পর্বে একেক উত্তেজনা। মেয়েরা দলবেঁধে বিয়ের গান গাইছে-কত সাধ আহ্লাদ ব্যথা-বেদনা সেসবের মধ্যে অজানা অতীতের জীবন্ত ইতিহাস। বর এলে তাকে নিয়ে হুলস্থুল-ছেলেমেয়েদের অনেক বায়না। জামাইয়ের কাছ থেকে কত বেশি আদায় করা যায়! কিন্তু সবচেয়ে মজার ব্যাপার থালার পানির মধ্যে পরস্পর বর-কন্যার দরশন! দুষ্টু ছেলেরা ঘাড়ে ধরে ঠুস মারে আর সে চেহারা নাস্তানাবুদ। খুব লোভ হচ্ছে, আর বলিস না। অপর প্রান্ত থেকে রোজ বলল, এদিকে একটা অদ্ভুত কাণ্ড ঘটেছে। অদ্ভুত? আমি কিছু বুঝতে পারছি না, খুলে বল। বলব আর কি? নাসরিন তো আর আমাদের চেয়ে বড় নয়- হ্যাঁ হ্যাঁ, তাতো নয়ই। ষোলোর চাইতে কিঞ্চিং বেশি হতে পারে- বিলেত থেকে এক বিরাট ধনপতি এসেছেন। উনি রেডফোর্ট নামের এক বিখ্যাত হোটেল মালিক। এক অনুষ্ঠানে ওকে দেখে একেবারে কাত। বিয়ের প্রস্তাব দিয়ে বসেছেন। তা তো দিতেই পারেন, অসুবিধাটা কি? না, কিছু নেই। ব্যাপারটা উনার ওমর মাত্র একান্ন বছর। মাত্র একান্ন? বাহান্ন হলে ভালো ছিল, একটা গৌরবময় তারিখ। আরেকটু প্রশ্ন করে রোজ, এতকাল উনি কি করেছেন? শরামতে নিশ্চয় গোটা তিনেক দুরস্ত করেছেন। না, তিনি চিরকুমার ছিলেন। ছোটবেলায় সুনামগঞ্জ থেকে দরিয়ায় পাড়ি জমিয়ে লন্ডন গিয়ে পাউন্ড অর্জনে এতই ব্যস্ত ছিলেন, অওরাত কি জিনিস একদিন ভেবে দেখারও সময় পাননি! বলদ! ভাণ্ড ভর্তি মণ্ডা নয়, কাণ্ড বটে। অনর্থক আড্ডা দেওয়ার মধ্যে যে বল্গাহারা কৌতুক বন্যা তা অবশ্যই অনন্য। ফোনে আলাপের পর পরই ওরা দুজন শুধু নয়, পথ থেকে আরও তিন-চারজন কুড়িয়ে নিয়ে এসেছিল। আমাদের অস্থিরতায় প্রাঙ্গণও কাঁপছিল। সূর্য ডোবার সময়েই যে যার বাসার উদ্দেশ্যে রওনা দিল। প্রথমবার তেমন দুঃসাহস থাকে না। বিশেষত হালে সামাজিক পরিস্থিতি ক্রমেই খারাপ হচ্ছিল। প্রতিদিন সকালে খবরের কাগজে কোনো না কোনো একটা অপরাধ চিত্র থাকেই। ওপরতলা থেকে নেমেই গেট পর্যন্ত ওদেরকে বিদায় সম্ভাষণ জানিয়ে এলো। খুব হালকা লাগছিল। ব্যথা-বেদনা, দুঃখানুভূতি যেন উড়ে চলে গেছে। সোনারগাঁওয়ে সেমিনারের পরে ডিনার আছে, ছোটমা ফিরবেন দশটার আগে নয়। দোতলার সব বাতি জ্বেলে দেয়, মাগরিবের পর দূর থেকে গানের সুরও বাতাসে ভেসে আসছিল। ওর যেটুকু নাচ, তা জেনেটিক-নিজের শরীরেই বাঁধা থাকে কোনো সাধারণ তরঙ্গ জাগায় না; তবু রবিশঙ্করের সেতার ছেড়ে দিল। মুদ্রা নেওয়ার চেষ্টা করছে, অঙ্গভঙ্গি যেন ঠিকমতো আসে তারও, এমন সময় বাইরের গেটে গাড়ির শব্দ। সে ভিতরে এসে করিডোরে থামল। বাবা ফিরেছেন! দেশে গেলেই হাজারো কাজে তিনি জড়িয়ে পড়েন। বর্তমানে গ্রামে জনকল্যাণমূলক কোনো একটা প্রতিষ্ঠান গড়ে তোলার ভাবনাচিন্তা করছেন। পারিবারিক দায়িত্বের বাইরে তার জন্য বৈঠক ও আলাপ-আলোচনা করতে হচ্ছে, মোনা দেখে এসেছে। তার দিল-কলজে খুব বড়, ভয়ডর বলতে কিচ্ছু বোঝেন না। ওর মনে হচ্ছিল, তার ফিরতে বারোটা বেজে যাওয়াও সম্ভব। সাধারণত উনি চুপচাপ সিঁড়ি মাড়িয়ে ওঠেন এবং নিঃশব্দে নিজের কক্ষে ঢোকেন। মোনা মা কই গো! আছিস নাকি? শেষ ধাপ ছাড়াতে ছাড়াতে বললেন, আমি এসে পড়েছি! দুর্বল শরীরে, না ঘামলেও কিছু কিছু হাঁপাচ্ছিলেন। দৌড়ে কাছে যায় মোনা, তার হাত আঁকড়ে ধরে বলল, বাবা। বাবা! তোমার জন্য আমার ভাবনা হচ্ছিল! রাস্তাঘাট তো ভালো না। রাতের বেলায় আরও খারাপ হয়ে যায়। না না, না। আমরা সাবধানে এসেছি। করিডোরে চেয়ার-টেবিল পাতা আছে। উনি বসে পড়লেন, বললেন, মা! এক গøাস পানি দে, খাবো! মোনা দ্রুত যায় ফ্রিজের কাছে, কাচের জগটা তুলে এনে পানি ঢেলে দিল, জিগ্যোস করল তোমার খারাপ লাগছে, বাবা? না, না। খারাপ লাগবে কেন? আমি বেশ ভালো আছি। দ্যাখ তো, আমার চেহারা বেশ তাজা লাগছে না? আসলে কি জানিস? নিজের চোখেই তো দেখেছিস, খাওয়া-দাওয়ার আয়োজন করলে লোকের ঢল নামে। দাওয়াতের চাইতে ফাও মেহমান বেশি, কিচ্ছু বলাও যায় না। বড় গ্যাঞ্জাম। আমি কাহিল হয়ে পড়েছিলাম। বিছানায় শুয়ে একটু বিশ্রাম নাও না বাবা? ভালো লাগবে। হ্যাঁ, হ্যাঁ। নেবো মা নেবো! হঠাৎ বলে উঠলেন, ওহহো বিরাট ভুল হয়ে গেছে একটা! কি ভুল বাবা? তোর তো নিশ্চয় মনে আছে আমার বাজানের দোস্ত মনসুর আহমদ প্রাইমারি শিক্ষক ছিলেন। হ্যাঁ, বাবা। তার সম্পর্কে মাঝে মাঝেই তো আলাপ করো তুমি! সন্তানাদি খুব বেশি গরিবও হয়ে পড়েছেন। তোমার কাছে এসেছিলেন নাকি সাহায্য চাইতে? না, মা। না, না। এমন যদি হতো তবে বেশ ভালো ছিল। মরতে মরতে উনি বাঁচেন, তবু কারুর কাছে হাত পাতেন না। কত কৌশলে কিছু দিতে চেয়েছি, মুখ দেখলেই ধরে ফেলেন। তার বড় ছেলে মহসিন আমার সহকারী ছিল। সে আরও এককাঠি ওপরে-পকেটে হাত ঢোকালেই গালাগাল শুরু করে। টাকা করেছি, চোর চোট্টা ডাকাত বলতেও কসুর করে না। তোমাকে মন্দ বলেন এটা আমার ভাল্লাগে না! গাল ফুলিয়ে বলল মোনালিসা, এতই যখন আদর্শবাদী, সম্পর্ক না রাখলেই পারেন! না মা না। এটা ঠিক না। আসলে এটা রসকস্, আমাকে ক্ষেপিয়ে মজা পায়। খুব ভালো মানুষ ওরা-ওই কিছুদিনে নিজেই বুঝতে পারবি। না, বাবা। আমি চাই না এমন! আমরা কি এমন অপরাধ করেছি যে আজেবাজে লোকজনের তুচ্ছ-তাচ্ছিল্য হজম করে যাব? সত্য বলছিস মা, তুই সত্য বলছিস। কিছু মনে করিস না মা, কিছু মনে করিস না। আমার ক্রটি আমি সংশোধন করে নেবো। আমি ঠিক বুঝতে পারছি না বাবা- বুঝবি না, এটা আমার প্রসাদ ছাড়া কিছু নয়-একটু থেমে বললেন, জানিস? মহসিনের বউ গোপনে আমার কাছে এসে কান্নকাটি করেছে। ওদের বড় ছেলেটিকে যেন আমি নিয়ে আসি। বাসায় রাখি। যে কোনো কাজ সে করতে পারবে। টিফিন ক্যারিয়ার দিয়ে অফিসে ভাত নিয়ে যাক না, তাও মন্দ কি। তুমি কি সে অনুরোধ রাখতে চাও? আবার গ্রামে যাবে তুমি এই জন্য? না, না মা। মানে আমি শিগগিরই আবার যাব না। কেমন করে যাব? জলদি আবার কি যেতে পারবো? না না মা, হবে না। তোমার শরীর ভালো নয়, কি দরকার বাবা-এভাবে জড়িয়ে? কাঁদো কাঁদো হয়ে মশরুর বললেন, তাহলে কি করব আমি? বলে দে তুই বলে দে। আমি যে ওকে সঙ্গে করে নিয়ে এসেছি! নিয়ে এসেছ! বলছো কি বাবা? ঠিকই বলছি। ওর মায়ের আহাজারি বিলাপ আমি সইতে পারিনি, তাই। তবে বলেছে, বেশিদিন থাকবে না। জায়গা খুঁজবে, কামকাজ খুঁজবে। একটা কিছু পেলেই চলে যাবে। তখন আমাদের কোনো অসুবিধা হবে না, মা। মোনা মুখ নিচু করেছিল, কি একটাতে গলা টনটন করে-আস্তে করে জিগ্যোস করল, এখন কোথায় আছে সে, বাবা? নিচতলায়, উৎসাহের সঙ্গে বললেন মশরুর। ড্রয়িং রুমে ঢুকতে দেব, কি এমন লেখাপড়া! সামান্যই। বোঝে না কিছু। সোফাটোফাতে বসে পড়ে যদি? বারান্দায় বসিয়েছো বুঝি? হ্যাঁ হ্যাঁ মা। বারান্দায়, হাতল ভাঙা চেয়ারটাতে-! আর কোনো কথা বলল না মোনালিসা, মুখটা কালো হয়ে আছে ওর। আস্তে আস্তে হেঁটে সিঁড়ির দিকে যাচ্ছিল। ওকে খাওয়াতে হবে না মা, কাজে আমাদের প্রায় সারাদিন লেগেছিল। একদম বিকালে ভূরিভোজন করে আমরা বেরিয়েছিলাম। এক পা দুপা করে ধাপ মাড়িয়ে যখন নিচে যেতে নামছিল তখন মোনার চোখের কোণে বিন্দু বিন্দু পানি জমছিল। বুঝতে পারে না এর অর্থ কি, কেন এমনটা হচ্ছে। কিন্তু একটা জিনিস বুঝল। যিনি কথার্বাতা বলছেন, তিনি যেন ওর পিতা নয়, অন্য কেউ। তিনি যেন অদ্বিতীয় নৃত্যশিল্পী শাহনাজের স্বামীও নন, তার বিপরীত অচেনা কেউ। এক ব্যক্তির ভিতরে কি এমন করেই অন্য অনেক সত্তা লুকিয়ে থাকে? থাকে নিশ্চয়ই, নইলে এমনটা কেন হবে। দূর থেকে তাকিয়ে ছিল, শেষ ধাপ ছাড়িয়ে বারান্দায় পা দিতেই ভাঙা চেয়ারে কষ্ট করে বসে থাকা মহসিনের জ্যেষ্ঠ পুত্র মুবারক উঠে দাঁড়াল। এটাই প্রথম দেখা। উপলব্ধির আগেই দুজনে মুখোমুখি এবং সেইক্ষণে নির্বাক নিস্পন্দন। গাছগাছালির পাতায় পাতায় বাতাস থেমে আছে, ঝোপড়া আমের মঞ্জরিতে সুগন্ধ জমাট-ওরা পরস্পর স্থির চোখে চোখে তাকিয়ে আছে অপলক। আকাশ থেকে নিবিড় ধারা নেমে আসছে একটি স্তবক। শুনেছে বারবার, বহুবার। কানের ভিতরে চক্রায়িত, কিন্তু ধমনীতে চলে যায় : সমাজ সংসার মিছে সব, মিছে এ জীবনের কলরব! কেবল আঁখি দিয়ে আঁখির সুধা পিয়ে হৃদয় দিয়ে হৃদি অনুভব- চাহনি ক্রমে ধোঁয়াটে, পরে ঝপসা হয়ে এসেছিল। মোনা হঠাৎ অনুভব করে অতীতে উড়ে চলে গেছে। ওর কক্ষ। শিকল দিয়ে বাঁধা ওর হাত-পা-শরীর। চেয়ে দেখছিল এদিক-ওদিক। কোথায় আছে পালাবার পথ। ডাকিনী দুরদানা শাস্তি দিয়েছে। একদিন একরাতে কোথাও যেতে পারব না। পিতা চট্টগ্রাম। কে উদ্ধার করবে। বাসার কাজের লোক সব ভয়ডরে জড়সড়। পরম করুণাময়ের নাম উচ্চারণ করতে বিড়বিড় কিছুক্ষণ। একবারে হয় না। তারপর দ্বিতীয়বার। তৃতীয়বার। চতুর্থবারে বিশ্বাসে ভর করে মোচড় দিতেই ঝরঝর করে জিঞ্জিরের আঙটাগুলো খুলে পড়ে যায়। আহ। শান্তি। বাঠেলার সরিয়ে নিচু হয়ে মইটিকে ধরে এবং দেখে বেশ শক্ত। তক্ষুনি তর তর করে ঘামতে থাকে। অল্পক্ষণে শেষ। প্রথম হকচকিয়ে, তারপর নির্ভয়ে ঘুরে ঘুরে একবার চোখ বুলিয়ে নেয় সব কিছুর প্রতি। শ্যাম স্নিগ্ধ সবুজ পিঙ্গলে গাঁথা বনানী, মনে হয় চলে গেছে বহুদূর। ওদিকই যেতে হবে, হয়তো ওদিকেই আছি মনোরম মুক্ত রাজ্য। কিন্তু এখানে কেউ কি নেই? একা একা, অচেনা জায়গা। বিপজ্জনকও হতে পারে। একটি ডাক দিয়ে দেখা যাক, ভাবল মোনালিসা। মুখের কাছে দুহাতের আলগা মুঠো রেখে প্রাণপণ শক্তিতে সামনের দিকে ছুঁয়ে দিল, শোনো-! সুজন বন্ধু-! কেউ কি আছেন-? কণ্ঠস্বর ধ্বনিত প্রতিধ্বনিত হয়ে দূরে মিলিয়ে যায় কান পেতে শোনে কোনো আওয়াজ আসে কিনা। কিন্তু না, শুধু পাতার রিনঝিন বাজনা। আর কিছু না। কিন্তু একটু পরেই বজ্রপাতের মতো শব্দ, মনে হয় পিছনে অনেক দূরে। তারপর কোলাহল। দৌড়াতে আসছে এদিকেই। কোনো দিশবিশ না পেয়ে কোমরে আঁচল পেঁচিয়ে ছুটতে লাগল মোনা-একটাই যেন পথ। চওড়া ফিতার মতো। দুধারে দেবদারু বৃক্ষশ্রেণি সারি সারি। অশ্বত্থ আছে, জারুল আছে। আছে কৃষ্ণচূড়া। শিমুল পলাশের রক্তিম আলোকে ফর্সা লাগে চারদিক। শ্রান্ত-ক্লান্ত, ছড়ানো এলো কালো চুল। ঘন ঘন নিঃশ্বাস ফেলছিল মোনালিসা; এ সময় একরাশ আঁধার এসে ওকে আবৃত করে এবং একটু পরে স্রোতের মতো অন্ধকার। কতক্ষণ এভাবে চলে গেল, বলতে পারবে না- কি একযুগ না অনন্তকাল? জেগে ওঠে ঘাসের বিছানা থেকে দুহাত ভর করে বসলেই দেখে এক দৃঢ় মূর্তি সশস্ত্র যুবক। যেন যুদ্ধের জন্য প্রস্তুত। মুহূর্তে সচেতন হয়ে যায় নিজের প্রতিও, বুঝতে পারে নিজেকেও অ 
literature

ফুলছড়ির চরাঞ্চলে ডাকাতের গুলিতে যুবক নিহত
ফুলছড়ি (গাইবান্ধা) প্রতিনিধি : গাইবান্ধার ফুলছড়ি উপজেলার দুর্গম চরে ডাকাতের ছোড়া বন্দুকের গুলিতে শহিদুল খান (৩৮) নামে এক যুবক নিহত হয়েছেন। উপজেলার ফজলুপুর ইউনিয়নের ব্রহ্মপুত্র নদের হেলেঞ্চা চরে গত সোমবার রাত ১১টার দিকে এ ঘটনা ঘটে। শহিদুল খান ওই গ্রামের মৃত জবেদ আলী খানের ছেলে। স্থানীয় ইউপি সদস্য সাকোয়াত হোসেন ও গ্রামবাসীরা জানান, গত সোমবার রাতে ২০-২২ জনের একদল ডাকাত অস্ত্রসহ নৌকাযোগে ফজলুপুরের হেলেঞ্চা চরে আসে। ডাকাতরা বন্দুকসহ ধারালো অস্ত্রের ভয় দেখিয়ে ওই গ্রামের মৃত জবেদ আলী খানের ছেলে রফিক খানের বাড়ির গোয়ালঘর থেকে ৫টি গরু বের করে। এরপর ডাকাতরা রফিক খানের ভাই শহিদুল খানের গোয়ালঘর থেকে ৯টি গরু বের করে নৌকায় তোলার চেষ্টা করে। এ সময় শহিদুল বাধা দিলে ডাকাতরা তার মাথায় বন্দুক ঠেকিয়ে একটি গুলি করে। ডাকাতের বন্দুকের গুলিতে ঘটনাস্থলেই মারা যান শহিদুল খান। পরে গুলির শব্দ পেয়ে এবং গ্রামবাসীদের চিৎকারে চরের লোকজন একত্রিত হয়ে ডাকাত প্রতিরোধে এগিয়ে এলে লুট করা গরু ফেলে রেখেই ডাকাতদল আবারো দুই রাউন্ড ফাঁকা গুলি ছুড়ে নৌকাযোগে পালিয়ে যায়। ফুলছড়ি থানার ওসি খায়রুল বাশার বিষয়টি নিশ্চিত করে জানান, ফজলুপুর ইউপি চেয়ারম্যান জয়নাল আবেদীন জালালের কাছে জানতে পেরে রাতেই সঙ্গীয় ফোর্স নিয়ে তিনি ঘটনাস্থলে পৌঁছেন। এরপর লাশ উদ্ধার করে গাইবান্ধা মর্গে পাঠায়। এ ব্যাপারে থানায় মামলা করার প্রস্তুতি চলছে।
robbery
murder

শুভ্র বৃষ্টির গল্প
** পলাশ চৌধুরী ** বৃষ্টিটা খুব জরুরি ছিল! মাঠে মাঠে ফসল সবে মাত্র পাকতে শুরু করেছে। এখন বৃষ্টির স্পর্শে ধান সোনালি বরণ নেবে। সবেমাত্র বিয়ে বাড়িতে নিমন্ত্রিত আত্মীয়-স্বজন আসতে শুরু করেছে, অমনি আকাশ ভেঙে বৃষ্টি নামলো। বিয়েবাড়ির লোকজন যে যেদিকে পারলো ছুটে বৃষ্টির হাত থেকে নিজেকে রক্ষা করার চেষ্টা করতে লাগলো। লোকজনের হুড়োহুড়ি আর নিরাপদ আশ্রয়ের টান দেখে মনে হলো বুঝি, বিয়ে বাড়িতে ডাকাত পড়েছে! এমন বিচ্ছিরিভাবে আভাস না দিয়েই বৃষ্টি নামবে- আগে থেকে এ কথা কেউ কল্পনাও করেনি। বৃষ্টি নামার আগ মুহূর্তেও আকাশে ঝলমলে রোদ ছিল। সে কারণেই বিয়েবাড়ির লোকজন প্রতিরোধমূলক ব্যবস্থা গ্রহণের বিষয়ে মাথা ঘামায়নি। মস্ত বাড়িটার উঠোনজুড়ে মুহূর্তের মধ্যেই কাদা তৈরি হয়ে গেলো। বাড়ির ছোট ছোট ছেলেমেয়েরা এটাকে খেলার উপকরণ হিসেবে ব্যবহার করতে লাগলো। আমন্ত্রিত অতিথিরা ভোজপর্ব শেষে চলে গেলে, মনে হলো- উঠোনটায় কে যেন ধান লাগানোর জন্য লাঙল দিয়ে চাষ দিয়েছে। সন্ধ্যায় উঠোনে বিক্ষিপ্তভাবে বাড়ির আবালবৃদ্ধবনিতারা গল্প-হাসি-ঠাট্টায় মশগুল হলো। বৃষ্টি নামানোর জন্য সবচেয়ে বেশি বাহবা পেলো, বাড়ির নতুন বধূটি। নতুন বধূটির ভাগ্যগুণ নিয়ে বয়োজ্যেষ্ঠরা সুখ্যাতি করতে ভুললো না। সেই সঙ্গে বাড়তে থাকলো রাত। এ সময় পশ্চিম আকাশ হঠাৎ কালো মেঘে ঢেকে গেলো। এবারো কোনো পূর্বাভাস না দিয়েই, বৃষ্টি নামলো। তবে এবার আর কেউ বিক্ষিপ্তভাবে এদিক-ওদিক ছুটলো না, যে যার মতো রাত্রির আশ্রয়ে নিদিষ্ট ঘরে প্রবেশ করলো। এদিকে রাত যতো গভীর হতে থাকে, ঘরে নববধূর উৎকণ্ঠা ততোই বাড়তে থাকে। এক সময় বধূটির চারপাশ থেকে অল্প বয়েসীদের সংখ্যাও ধীরে ধীরে কমতে থাকলো। এর বদলে দেখা গেলো- এ বাড়িতে যারা নববধূ হিসেবে যারা দশ-পনের-বিশ বছর পূর্বে প্রবেশ করেছিল-তাদেরকে। নববধূকে কিছু উপদেশ দেয়া হলো। নববধূ কি শুনলো, তার কিছুই মনে রইলো না। মাথা নাড়িয়ে আর মাঝে মাঝে ভীরু, সলজ্জ, আনত মুখ তুলে চারপাশের পরিবেশের সঙ্গে নিজেকে খাপ খাইয়ে নেয়ার চেষ্টা করলো। এক সময় তারাও বিদায় নিলো। এবার নাটকের দৃশ্যপটের মতো মঞ্চে বরের প্রবেশ ঘটলো। বধূটি এক পলকের জন্য চোখ তুলেই আবার নামিয়ে নিলো। সেটি এক পলকের জন্য মাত্র! বাইরে তুমুল বৃষ্টির ধারা। টিনের চালে সেই ধারাপাত একটানা আছড়ে পড়ছে। বদ্ধঘরে আর কোনো দৃশ্যকল্প নেই। এ ঘরে এতোদিন একজন বাস করতো, আজ থেকে জোড়া বসবাস শুরু হলো। এমন সময় ঘরের দরজায় দুম দুম করে কয়েকটা আওয়াজ হলো। প্রায় মিনিট খানেক অপেক্ষা। এরপর একটি মেয়েলি কণ্ঠ ভেসে এলো, ‘শুভ্র দরজাটা একবার খোলো তো?’ শুভ্র দরজা খুলতেই বৌদি সম্পর্কের কেউ একজন হাতের মুঠোয় কি যেনো ধরিয়ে দিলো। পরক্ষণে বধূটির দিকে আড়চোখে চেয়ে মুখে একটা রক্তিম হাসির আভা ফেলে দ্রুতপদে চলে গেলো। দ্বিতীয়বারের মতো বন্ধ হলো দরজা! ঘরের বারান্দায় দাঁড়ালে প্রথমেই চোখে পড়ে- বাইরের মস্ত উঠোনটি। যেখানে সন্ধ্যায় বাড়ির নবীন-প্রবীণ মিলে আড্ডা বসিয়েছিল। আর উঠোন ছাড়িয়ে গেলে উত্তরের দিকে দিগন্তবিস্তারী খোলা মাঠ। মাঠ ভর্তি যৌবনবতী ফসল, সবে ধানের গায়ে কাঁচা রং ধরেছে- ভালোবাসার বৃষ্টিতে এবার পাকবে। শুভ্র বারান্দার সেই অপরিসর স্থানটুকুতে নিঃশব্দে গিয়ে দাঁড়ায়। বাইরের তুমুল বৃষ্টির কিছুটা ঝাপটা ম্পর্শ তাকেও ছুঁয়ে যায়। কয়েকটি নীরব মুহূর্ত কেটে যায়। খাটে বসা বধূটির শাড়ির খসখস শব্দ শুনতে পাওয়া যায়। বেশ অস্বস্তিতে রয়েছে- নববধূটি তা অনুমান করা যায়। এক পর্যায়ে বধূটি খাট ছেড়ে মাটির পৃথিবীতে পা রাখে। শুভ্র আনমনে ভাবছিল, এমন সময় একটি নরম হাতের স্পর্শ ঘাড়ে এসে ঠেকে। হাতটি যেমন শীতল, ঠিক তেমনি স্নেহপূর্ণ। -‘বৃষ্টিতে ভিজে যাবে তো’- বৃষ্টি বলে। শুভ্র দিগন্তবিস্তারী অন্ধকার মাঠপ্রান্ত থেকে মুখ ফিরিয়ে এবার বৃষ্টির মুখের দিকে তাকায়। এক টুকরো চুল বৃষ্টির কপাল বেয়ে ভ্রƒ পর্যন্ত নেমে এসেছে। খোলা একপাল চুল, ঠোঁট ঈষৎ কাঁপা, কপালে ভাগ্যের বলিরেখা! শুভ্র নির্বাক চেয়ে থাকে। বাধ্য হয়ে বৃষ্টিই আড়ষ্টতা ভেঙে বলে, ‘এমনভাবে দেখছো যেন আমি পরের বউ?’ এ কেমন কথা! নিজের বিয়ে করা বউকে দু’দণ্ড প্রাণ ভরে দেখলে, কেউ এমন তামাশা করতে পারে! মেয়েদের মন, হয়তো সবই পারে- শুভ্র ভাবে। -‘কি হয়েছে তোমার। আমাকে বলো? শুভ্র মনের ভাব গোপন করার চেষ্টা করে, কোনো সদুত্তর দিতে পারে না। বৃষ্টি আড়চোখে তাকায়। দক্ষ ডাক্তারের মতো, খুঁটিয়ে খুঁটিয়ে রোগীকে দেখে। পরে পেসক্রিপশন দেয়ার মতো বলে, অনেক পুরাতন অসুখ! এসো বলে বৃষ্টি শুভ্রকে খাটে এনে বসায়। শুভ্র মন্ত্রমুগ্ধের মতো বৃষ্টিকে অনুসরণ করে। শুভ্রের মুখের ওপর বিন্দু বিন্দু বৃষ্টির জলীয় ছাপ স্পষ্ট সেঁটে রয়েছে। মেয়েরা জন্মগতভাবে একটি গুণ পায়- বিচক্ষণতা। শুভ্রের মুখের ওপর মনের চারপাশে যে বৃষ্টিকণা জমেছে, তাতে কি লবণাক্ত কোনো উপাদান নেই? মেয়েরা কীভাবে যেন ঠিকই বুঝতে পারে! বাইরে বৃষ্টির জোর কিছুটা বেড়েছে বলে মনে হচ্ছে। ভেতরেও বৃষ্টির মনের জোর বেড়ে গেছে। দেয়াল ঘড়িতে এখন রাত দু’টো বেজে পনের মিনিট। শুভ্র আচমকা বৃষ্টির একটা হাত চেপে ধরে। কঠিনভাবে মুষ্টিবদ্ধ করে বলে, ‘আমাকে তুমি ভালোবাসো? তোমার হাতে আমি নিজেকে সঁপে দিয়ে নিশ্চিন্ত হতে চাই। আমার দায়িত্ব নেবে তুমি?’ এ কেমন বিপরীত কথা! বিয়ের সময় অগ্নি স্পর্শ করে শুভ্র বৃষ্টির দায়িত্ব নিয়েছে। এক-দু’বছরের জন্য নয় আমৃত্যু! বৃষ্টি ভাবে। বৃষ্টি স্নেহপূর্ণ একটি হাত শুভ্রের কপালে রাখে। বলে, ‘আমাকে সব খুলে বলো, কি হয়েছে? আমাকে তোমার পছন্দ নয়, নাকি গ্রহণ করতে পারছো না?’ আজব কথা! পুরুষরা কি শুধুই মেয়ের রূপ দেখে ভোলে। -‘আমার জীবনে প্রথম নারী তুমি। আমার বন্ধুরা সপ্তায়-সপ্তায় একটা করে প্রেম করতো। আমি ওদের মতো হতে পারিনি। কোথাও যেন বিবেকের কাঠগড়ায় বন্দী ছিলাম। একটু থেমে শুভ্র আবার বলে চলে, আমি চেয়েছিলাম যে আমার জীবনসঙ্গী হয়ে আসবে সে যেন আমার মতো হয়। বৃষ্টি হাসতে গিয়েও থেমে যায়। বলে, এই ব্যাপার। একটু গম্ভীর হয়ে বলে, ‘আমি খুব আবেগী মেয়ে। কেউ বকা দিলে কেঁদে ফেলি। মন থেকে বলছি, আমার জীবনে তুমিই প্রথম পুরুষ।’ শুভ্র আবেগে দু’হাতে বৃষ্টিকে বুকে জড়িয়ে ধরে। গালে-মুখে আলতো করে চুমু দিয়ে বলে, ‘আমি আজ সার্থক বৃষ্টি, আজ থেকে আমি তোমার, শুধুই তোমার।’ এমন সময় বাইরে জোরে বাজ পড়ার আওয়াজ হয়। বাতাসের তাণ্ডবের সঙ্গে বৃষ্টির একটানা পতন অপূর্ণ ধরাকে পূর্ণতা দিতে ব্যস্ত। আজ বুঝি আকাশ বৃষ্টির হাতে ভেঙে পড়তে চাইছে, ঠিক শুভ্রেরই মতো। :: শিক্ষার্থী, চট্টগ্রাম বিশ্ববিদ্যালয় 
literature

যুব ও ছাত্র সমাজ ধ্বংসের মুখে : সরিষাবাড়ী বলারদিয়ার গ্রামে বাড়ছে মাদক
সরিষাবাড়ী (জামালপুর) প্রতিনিধি : জেলা সরিষাবাড়ী পৌরসভার ৩নং ওয়ার্ড বলারদিয়ার গ্রামে বাড়ছে মাদক ব্যবসা। মাদকের ছড়াছড়িতে এলাকার উড়তি বয়সের যুবক থেকে শুরু করে ছাত্র ও যুব সমাজ মাদক মরণ নেশায় জড়িয়ে দিনের পর দিন ধ্বংসের মুখে যাচ্ছে। এলাকায় সন্ধ্যার পর এসব স্থান মাদকসেবীদের আড্ডাখানায় পরিণত হয়। পেশিশক্তি ও স্থানীয়দের প্রভাব খাটিয়ে অবাধে বেচাকেনা করছে মাদকের। হিরোইন, ফেনসিডিল, প্যাথেড্রিন ক্রয়ের জন্য প্রত্যন্ত অঞ্চল থেকে আশা নেশাগ্রস্তদের আনাগোনায় এলাকার সাধারণ লোকজন চিন্তিত তাদের ছেলেমেয়েদের ভবিষ্যৎ নিয়ে। বলারদিয়ার ব্রিজ (ঈদগাহ মাঠ) থেকে সাত্তারের বাড়ি যাতায়াতের কাঁচা রাস্তাটিতে প্রতিদিন আনুমানিক কয়েক লাখ টাকার মাদক কেনাবেচা হচ্ছে। আরো জানা যায়, স্কুল-কলেজ পড়–য়া ছাত্র, যুবক, কৃষক, শ্রমিক ভ্যান চালকরাও ক্রমান্বয়ে নানা প্রকার নেশায় আসক্তি হয়ে পড়ছে। মাদকের টাকা জোগাড় করতে মাদকসেবীরা জড়িয়ে পড়ছে চুরি-ডাকাতিতে। যার কারণে এলাকাজুড়ে চুরি-ছিনতাই-ডাকাতি অহরহ ঘটছে তারও কোনো প্রকার প্রতিকার হচ্ছে না। স্থানীয় আ. সাত্তার ও তার ছেলে রুবেল মিয়ার দাপটে এলাকার সাধারণ মানুষ জিম্মি হয়ে আছে। যদি কোনো ব্যক্তি প্রতিবাদ করে, তার ওপর চলে আসে বিভিন্ন অপবাদ ও মিথ্যা মামলা দিয়ে ফাঁসিয়ে দেয়ার হুমকি। এলাকার অপতৎপরতায় ভোগা প্রভাবশালীদের হাত করে এ ব্যবসা চালিয়ে লাভবান হয়েছে একই শ্রেণির স্বার্থান্বেষী চক্র। ৩নং ওয়ার্ড কাউন্সিলর মো. নুরুল ইসলাম বলেন, রুবেলকে অনেকবার পুলিশ ধরে নিয়েছে হিরোইন, ফেনসিডিল, প্যাথেড্রিন ব্যবসার অভিযোগে। এই মাদকের ব্যাপারে প্রশাসনের সহযোগিতা নিয়ে আমি কঠোর ব্যবস্থা নেয়া হবে। অন্যদিকে পৌরসভার নির্বাচিত মেয়র রোকনুজ্জামান জানান, পৌরসভার মাদকমুক্ত করাই হবে আমার প্রধান কাজ। মাদকের কারণেই এলাকায় চুরি, ডাকাতি, ছিনতাই হচ্ছে। পুলিশ, র‌্যাব, ডিবি ও সরকারের সহযোগিতায় মাদক নির্মূল করা আমার লক্ষ্য ও উদ্দেশ্য থাকবে। আদর্শ ও ডিজিটাল পৌরসভা গড়তে এলাকার জনগণ, সরকার, পুলিশ ও মিডিয়ার সহযোগিতার জন্য জোর দাবি জানাচ্ছি। যুবসমাজকে মাদকের এই করাল গ্রাস থেকে বাঁচাতে সরকার ও প্রশাসনের ঊর্ধ্বতন কর্মকর্তাদের সুনজর কামনা করছি।
drugs

আখাউড়ায় পুলিশের সঙ্গে বন্দুকযুদ্ধে ডাকাত নিহত
আখাউড়া (ব্রাহ্মণবাড়িয়া) প্রতিনিধি : আখাউড়ায় পুলিশের সঙ্গে বন্দুকযুদ্ধে সাইফুল ইসলাম (৩০) নামে এক ডাকাত নিহত হয়েছে। গত রোববার রাত ২টার দিকে আখাউড়া-ধরখার সড়কের টানমান্দাইল বেইলি সেতু এলাকায় এ ঘটনা ঘটে। এ ঘটনায় আখাউড়া থানার দুই পুলিশ সদস্য আহত হয়েছে। তারা হলেন- পুলিশ কনস্টেবল মো. হান্নান মিয়া ও বিকাশ। তাদের স্থানীয় স্বাস্থ্য কমপ্লেক্সে চিকিৎসা দেয়া হয়েছে। নিহত সাইফুল উপজেলার মোগড়া ইউনিয়নের জাঙ্গাল গ্রামের ইদ্রিস মিয়ার ছেলে। ঘটনাস্থল থেকে পুলিশ একটি পাইপগান, চাইনিজ কুড়াল, রামদা ও ছুরি উদ্ধার করে। গতকাল সোমবার ভোরে পুলিশ তার লাশ উদ্ধার করেছে। পুলিশ জানায়, রাত ২টার দিকে সঙ্ঘবদ্ধ ১০-১২ জনের একটি ডাকাতদল আখাউড়া-ধরখার সড়কের টানমান্দাইল বেইলি সেতু এলাকায় ডাকাতির প্রস্তুতি নিচ্ছিল। খবর পেয়ে পুলিশ সদস্যরা ঘটনাস্থলে গেলে ডাকাতরা পুলিশকে লক্ষ্য করে গুলি চালায়। এ সময় পুলিশও পাল্টা গুলি চালায়। এতে ঘটনাস্থলেই ডাকাত সাইফুল নিহত হয়। এ সময় বাকি ডাকাতরা পালিয়ে যাওয়ায় তাদের আটক করা যায়নি। আখাউড়া থানার ওসি মো. মোশারফ হোসেন তরফদার ঘটনার সত্যতা স্বীকার করে বলেন, নিহত ব্যক্তি ডাকাতদলের সদস্য। তার বিরুদ্ধে থানায় অস্ত্র মামলাসহ ডাকাতির অভিযোগে ৫টি মামলা রয়েছে।
crossfire

লক্ষীপুরে ডাকাতের হাতে প্রবাসীর স্ত্রী খুন, আটক ২
কাগজ প্রতিবেদক, লক্ষীপুর : জেলার তেয়ারীগঞ্জে ডাকাতির সময় জাকেরা বেগম (৫২) নামে এক প্রবাসীর স্ত্রী খুন হয়েছেন। গত বৃহস্পতিবার রাত পৌনে ২টার দিকে সদর উপজেলার তেয়ারীগঞ্জ ইউনিয়নের পূর্ব ধর্মপুর গ্রামে এ ঘটনা ঘটে। ঘটনার সঙ্গে জড়িত সন্দেহে জসিম নামে এক যুবককে আটক করেছে পুলিশ। এ ছাড়াও জিজ্ঞাসাবাদের জন্য নিহতের ছেলের বউ শারমিনকে থানায় নিয়ে আসা হয়। নিহত জাকেরা বেগম পূর্ব ধর্মপুর গ্রামের মেন্দি মিয়ার বাড়ির দুবাই প্রবাসী রুহুল আমিনের স্ত্রী বলে জানা গেছে। স্থানীয়রা জানান, গত বৃহস্পতিবার গভীর রাতে মুখোশধারী একদল ডাকাত বাড়ির ছাদের দরজা ভেঙে প্রবাসী রুহুল আমিনের ঘরে ঢুকে পড়ে। এ সময় প্রবাসীর স্ত্রী বাধা দিলে ডাকাতদল জাকেরা বেগমকে শ্বাসরোধে হত্যা করে। এ সময় তার ছেলের বউকে পাশের কক্ষে বেঁধে রেখে ঘরের আলমারি ভেঙে নগদ টাকা ও স্বর্ণালঙ্কার নিয়ে পালিয়ে যায় ডাকাতদল। স্থানীয় ইউপি সদস্য মো. শাহজাহান জানান, ঘটনার সঙ্গে জড়িত সন্দেহে পার্শ্ববর্তী আঁধার মানিক গ্রামের জসিম নামে এক যুবককে স্থানীয় জনতা আটক করে পুলিশের হাতে সোপর্দ করেছে। পুলিশ গতকাল শুক্রবার সকালে নিহতের ছেলের বউ শারমিনকেও প্রাথমিকভাবে জিজ্ঞাসাবাদ করার জন্য থানায় নিয়ে যায়। পুলিশ ঘটনাস্থল থেকে লাশ উদ্ধার করে ময়নাতদন্তের জন্য সদর হাসপাতালের মর্গে পাঠায়। পুলিশের ধারণা ডাকাতি নয় ছেলের শারমিনের সঙ্গে আটককৃত জসিমের পরকীয়ার জের ধরেই হতাহতের ঘটনাটি ঘটতে পারে। এদিকে লক্ষীপুরের সহকারী পুলিশ সুপার (হেডকোয়ার্টার) জুনায়েত কাউছার ডাকাতির বিষয়টি অস্বীকার করেন। তিনি বলেন, পরকীয়ার জের ধরে খুনের ঘটনাটি ঘটতে পারে। তদন্ত করে আইনানুগ ব্যবস্থা নেয়া হবে বলে জানান তিনি। 
robbery
murder
capture

কালাইয়ে হিমাগারে ডাকাতি, গুলিতে ৬ শ্রমিক আহত
কালাই (জয়পুরহাট) প্রতিনিধি : কালাই উপজেলার বৈরাগীরহাটের সাউথ পোল কোল্ড স্টোরেজে গত শনিবার রাতে ডাকাতির ঘটনায় সাড়ে ১০ লাখ টাকা লুট হয়েছে। এ সময় ডাকাতদের সঙ্গে হিমাগার শ্রমিকদের সংঘর্ষ বাধলে ৫ জন গুলিবিদ্ধসহ ৬ জন আহত হয়েছেন। আহতরা হলেন সিরাজুল ইসলাম (৪৩), শাহ আলম (৩৪), মোজাম্মেল হক (৩২), অহেদুল ইসলাম (২৭), মামুনুর রশিদ (৩৪) ও ফারজানা বেগম (২৬)। আহতদের উদ্ধার করে কালাই উপজেলা স্বাস্থ্য কমপ্লেক্সে ভর্তি করা হয়। পরে উন্নত চিকিৎসার জন্য তাদের জয়পুরহাট আধুনিক হাসপাতাল ও বগুড়া শহীদ জিয়াউর রহমান মেডিকেল কলেজ হাসপাতালে স্থানান্তর করা হয়। জয়পুরহাটের পুলিশ সুপার আবুল কালাম সিদ্দিক, সহকারী পুলিশ সুপার এম এ মান্নানসহ র‌্যাব-৫-এর একটি দল ঘটনাস্থল পরিদর্শন করেছেন। প্রত্যক্ষদর্শীদের সঙ্গে কথা বলে জানা গেছে, শনিবার রাত ২টার দিকে ১৪-১৫ জনের সংঘবদ্ধ সশস্ত্র ডাকাতদল কোল্ড স্টোরেজের পেছনের দরজা (উত্তর পাশের গেট) দিয়ে ভেতরে প্রবেশ করে দু-তিন গ্রুপে বিভক্ত হয়ে হিমাগারের বিভিন্ন কক্ষে হামলা চালায়। ডাকাতদের উপস্থিতি টের পেয়ে হিমাগারের প্রধান ফটকের গার্ড আব্দুল জলিল মেশিন অপারেটরদের ডাক দেন। এ সময় ডাকাতরা অপারেটরদের কক্ষে হামলা চালায়। একই সময় হিমাগারের অপর গার্ড আব্দুল ওয়াহেদ লেবারদের ডাকাডাকি করলে ২০-২৫ জন লেবার একসঙ্গে ডাকাতদের আক্রমণ করেন। অবস্থা বেগতিক দেখে ডাকাতরা এলোপাতাড়ি গুলি ছুড়লে ঘটনাস্থলেই হিমাগারের লেবারদের মধ্যে ৫ জন গুলিবিদ্ধসহ ৬ জন আহত হয়। এ ব্যাপারে হিমাগারের হিসাবরক্ষক জয়ন্ত কুমার ও সহকারী হিসাবরক্ষক মহিদুল ইসলাম বলেন, ডাকাতরা হিসাবকক্ষের দরজা ও আলমারির তালা ভেঙে স্টোরের ৭১ হাজার ৩৬৩ টাকা, পরিচালকের নাফিজের আলু বিক্রির ৪ লাখ ৬ হাজার ও কমিরের ৫ লাখ টাকাসহ সাড়ে ১০ লাখ লুট করে নিয়ে গেছে। সাউথ পোল কোল্ড স্টোরেজের ব্যবস্থাপক তারিক রহমান বলেন, আমি হিসাবকক্ষের পাশের কক্ষে ছিলাম। ডাকাতদের গুলির শব্দ শুনে ঘরের দরজা বন্ধ করে ছিলাম। এ সময় হিসাবকক্ষে ভাঙচুরের শব্দ শুনতে পাই। আমার জানামতে শনিবার সন্ধ্যা পর্যন্ত হিমাগারের হিসাব অনুযায়ী ক্যাশ ৭১ হাজার ৩৬৩ টাকা ছিল। বাকি টাকার বিষয়ে আমি জানি না। কোল্ড স্টোরেজের পরিচালক করিম নেওয়াজ বলেন, হিমাগারের ক্যাশে শনিবার পর্যন্ত হাতে ছিল ৭১ হাজার ৩৬৩ টাকা। তবে আলু বিক্রির পরিচালক নাফিজের ৪ লাখ ৬ হাজার ও আমার নিজের আলু বিক্রির ৫ লাখ টাকাসহ অতিরিক্ত আরো সাড়ে ৯ লাখ টাকাও ক্যাশে জমা ছিল। ঘটনার সত্যতা নিশ্চিত করে জয়পুরহাটের সহকারী পুলিশ সুপার এম এ মান্নান বলেন, হিমাগারে ডাকাতির ঘটনায় মামলার প্রক্রিয়া চলছে। ঘটনার সঙ্গে জড়িতদের গ্রেপ্তারের চেষ্টা অব্যাহত রয়েছে।
robbery

লক্ষীপুরে আ. লীগের দুই কর্মীকে কুপিয়ে ও গুলি করে হত্যা
কাগজ প্রতিবেদক, লক্ষীপুর : লক্ষীপুরে ইসমাইল হোসেন মানিক ও কামরুল ইসলাম নামের দুই আওয়ামী লীগ কর্মীকে কুপিয়ে ও গুলি করে হত্যা করেছে দুর্বৃত্তরা। গত বৃহস্পতিবার দিবাগত মধ্যরাতে তাদের হত্যা করা হয়। সদর উপজেলার বাঙ্গাখা ইউনিয়নের রাজিবপুর গ্রামের একটি খালি মাঠ থেকে নিহতদের মরদেহ উদ্ধার করে গতকাল সকালে সদর হাসপাতাল মর্গে পাঠিয়েছে পুলিশ। নিহত মানিক স্থানীয় মৃত সেকান্তর হোসেনের ছেলে ও কামরুল ইসলাম ব্যবসায়ী শামছুল করিমের ছেলে। তারা দুজনই স্থানীয় আওয়ামী লীগ কর্মী ও একই গ্রামের বাসিন্দা বলে জানা গেছে। স্থানীয় এলাকাবাসী ও নিহতের পরিবার জানায়, রাত ১টার পরে পৃথকভাবে কে বা কারা মোবাইল ফোনে মানিক ও কামরুলকে ঘর তেকে ডেকে নিয়ে যায়। এর পর সকালে স্থানীয় ইউছুফ ডাক্তারের বাড়ির পাশের একটি খালি মাঠে তাদের রক্তাক্ত মরদেহ পড়ে থাকতে দেখে পুলিশে খবর দেয় এলাকাবাসী। পরে পুলিশ ঘটনাস্থল থেকে তাদের মরদেহ উদ্ধার করে। ঘটনাস্থলে আসা নিহত কামরুলের মামা নুর আলম জানান, কে বা কারা তাকে মোবাইল ফোনে ডেকে নিয়ে যায়। সকালে তারা হত্যার সংবাদ পান । মানিকের মেয়ে জেনী জানান, সম্প্রতি স্থানীয় সন্ত্রাসী রিপন ও সংগ্রাম তার বাবাকে হত্যার হুমকি দেন। লক্ষীপুরের সহকারী পুলিশ সুপার সার্কেল মো. নাসিম মিয়া জানা, প্রাথমিকভাবে ধারণা করা হচ্ছে নিজেদের অন্তর্দ্ব›েদ্ব এ জোড়া খুনের ঘটনা ঘটেছে। নিহতদের বিরুদ্ধে মাদক ডাকাতি ও চুরিসহ একাধিক মামলা রয়েছে বলে জানান তিনি। লাশ দুটি উদ্ধার করে হাসপাতালে পাঠানো হয়েছে। ঘটনার তদন্ত চলছে বলে জানান তিনি। 
murder

মোরেলগঞ্জে নানা অপরাধে জড়াচ্ছে মাদক সেবনকারীরা
মোরেলগঞ্জ (বাগেরহাট) প্রতিনিধি : মোরেলগঞ্জ উপজেলা, শহর এবং প্রত্যন্ত অঞ্চলে সর্বত্র এখন মাদকের ছড়াছড়ি। গাঁজা, ফেনসিডিল, ইয়াবাসহ বিভিন্ন মাদকের কারণে যুব সমাজ ধ্বংসের দ্বার প্রান্তে পৌঁছেছে। তবে মাদক বিক্রেতা রাঘব বোয়ালরা সিন্ডিকেট ধরাছোঁয়ার বাইরে রয়েছে। ধরা পড়ছে চুনোপুঁটির সঙ্গে দু’একজন সেবনকারী। গত বুধবার উপজেলা আইনশৃঙ্খলা সভায় মাদকের বিরুদ্ধে উপজেলা চেয়ারম্যান এড. শাহ-ই-আলী বাচ্চু ও ভাইস চেয়ারম্যান আজমিন নাহার মাদকের বিরুদ্ধে নিয়মিত অভিযান পরিচালনার জন্য পুলিশের প্রতি অনুরোধ জানান। জানা গেছে, উপজেলার যুব সমাজ একটি সময় মদ, গাঁজা, ফেনসিডিল ও হিরোইনের নেশায় সীমাবদ্ধ ছিল। সাম্প্রতিক সময়ে নতুন যোগ হয়েছে ইয়াবা। যার ভিন্ন নাম ‘বাবা’ ট্যাবলেট। যুব সমাজ ছাড়িয়ে এটি ছড়িয়ে পড়েছে স্কুলগামী ছাত্রদের মধ্যেও। এদের মধ্যে কেউ কেউ আবার জুতার গামের গন্ধ নিয়ে নেশায় আসক্ত হচ্ছে। জানা যায়, মাদকের চালান রাতে দিনে যে কোনো সময়ই পৌরসভা তথা উপজেলা সদরেই প্রথমে আসে। এরপর এখান থেকে বিভিন্ন স্পটে এগুলো ছড়িয়ে পড়ে। এর মধ্যে উপজেলা সদরের প্রাণিসম্পদ অফিস প্রাঙ্গণ, বারইখালী চৌধুরী কাছারি, কুঠিবাড়ি, কাঁঠানতলা, নব্বইরশি বাসস্ট্যান্ড, বালুর রাস্তা, পুরাতন থানা রোডের বিভিন্ন অলিগলি, ফেরিঘাট, উপজেলা স্বাস্থ্য কমপ্লেক্সের আশপাশ এলাকা, সোলমবাড়িয়া বাসস্ট্যান্ড উল্লেখযোগ্য। এ ছাড়াও নতুন নতুন স্পট বেছে নিচ্ছে মাদক বিক্রেতারা। মাদক ব্যবসায়ীদের পেছনে বড় শক্তি থাকায় সবসময়ই তারা পুলিশের ধরাছোঁয়ার বাইরে থেকে যাচ্ছে। তেমনি সেবনকারীরাও অবাধে কিনতে পারছে তাদের নেশাদ্রব্য। প্রতিটি ইয়াবা ট্যাবলেট ৪০০ থেকে ৬০০ টাকা দরে বিক্রি হচ্ছে। ফেনসিডিল প্রতিটি ৭০০ থেকে ৯০০ টাকা। গাঁজার পুরিয়া পাওয়া যাচ্ছে ৫০ টাকায়। পাইকারি ও খুচরা মাদক ব্যবসায়ীরা অবাধে বিক্রি আসছে এসব মাদকদ্রব্য। ফলে অতি সহজেই সেবনকারীরা হাত বাড়ালে ইয়াবা, ফেনসিডিল কিনতে ও সেবন করতে পারছে। মাঝেমধ্যে ভ্রাম্যমাণ আদালত মাদকদ্রব্য বিক্রি ও সেবনকারীদের সাজাসহ জরিমানা করছে। তাদের গ্রেপ্তার করা হলেও বেশি দিন আটকে রাখা যাচ্ছে না। আইনের ফাঁক দিয়ে জামিনে বেরিয়ে দ্বিগুণ উৎসাহে ইয়াবাসহ অন্য মাদকদ্রব্য বিক্রি ও সেবন করছে। এ ঘটনায় অভিভাবকরা উদ্বিগ্ন হয়ে পড়েছে। অবাধে মাদকদ্রব্য সেবন ও বিক্রির কারণে যেমন সামাজিক পরিবেশ কলুষিত হচ্ছে তেমনি যুব সমাজসহ মাদকদ্রব্য সেবনকারীরা ধ্বংসের দিকে এগিয়ে যাচ্ছে। মাদকাসক্ত যুবক বা ব্যক্তিদের নিয়ে তাদের পরিবারের সদস্যরাও চরম আতঙ্কে রয়েছেন। অনেক মাদক সেবনকারীরা নানা ধরনের অপরাধমূলক কর্মকাণ্ডে জড়িয়ে পড়ছে। বিশেষ করে চুরি, ছিনতাই বাবা-মার সঙ্গে দুর্ব্যবহার, ইভটিজিংসহ নানা অপরাধে। এসব কারণেই ইয়াবা, ফেনসিডিলসহ সর্বপ্রকার মাদকদ্রব্য বিক্রি ও সেবনকারীদের বিরুদ্ধে কঠোর অবস্থান নেয়া প্রয়োজন বলে মনে করেন এলাকাবাসী। এদিকে উপজেলা চেয়ারম্যান এড. শাহ-ই আলম বাচ্চু, মহিলা ভাইস চেয়ারম্যান আজমিন নাহার উপজেলা আইনশৃঙ্খলা সভায় তাদের সোচ্চার অবস্থান ব্যক্ত করেছেন। এ ব্যাপারে মোরেলগঞ্জ থানা অফিসার ইনচার্জ মো. রাশেদুল আলম বলেন, মাদক বিক্রেতা, সমাজবিরোধী চোরাকারবারিদের সঙ্গে কোনো আপস নেই। এ ক্ষেত্রে প্রতিটি অভিভাবকদের দায়িত্ব নিজ নিজ সন্তানের প্রতি নজর রাখা।
drugs

দৌলতপুরে যৌন হয়রানির অভিযোগে শিক্ষক বরখাস্ত
এস আর সেলিম, দৌলতপুর (কুষ্টিয়া) থেকে : কুষ্টিয়ার দৌলতপুর উপজেলার জেএমজি মাধ্যমিক বিদ্যালয়ের কয়েক ছাত্রীকে যৌন হয়রানির অভিযোগে মোখলেছুর রহমান নামে এক শিক্ষককে বরখাস্ত করা হয়। গত বুধবার স্কুল ম্যানেজিং কমিটির সভায় তাকে সাময়িকভাবে বরখাস্ত করা হয়। বরখাস্ত হওয়া মোখলেছুর রহমান ওই বিদ্যালয়ের সহকারী প্রধান শিক্ষকের দায়িত্বে ছিলেন। স্থানীয় একাধিক সূত্রে জানা গেছে, উপজেলার প্রাগপুর ইউনিয়নের জেএমজি মাধ্যমিক বিদ্যালয়ের নবম ও দশম শ্রেণীর কয়েকজন ছাত্রীকে দীর্ঘদিন ধরে যৌন হয়রানি করে আসছিলেন সেখানকার সহকারী প্রধান শিক্ষক মোখলেছুর রহমান। গত কয়েকদিন আগে শিক্ষক কর্তৃক ছাত্রীদের যৌন হয়রানির বিষয়টি ফাঁস হয়ে গেলে এ নিয়ে তোলপাড় শুরু হয়। অভিভাবক মহলে প্রতিবাদের ঝড় ওঠে। বিদ্যালয়ের সব শিক্ষার্থী ও তাদের অভিভাবকরা অভিযুক্ত শিক্ষকের শাস্তির দাবিতে বিক্ষোভ শুরু করে। এদিকে যৌন হয়রানির এ বিষয় তদন্তের জন্য স্কুল ম্যানেজিং কমিটির সভাপতি স্থানীয় আওয়ামী লীগ নেতা আমজাদ হোসেনকে প্রধান করে ৫ সদস্যের একটি তদন্ত কমিটি গঠন করা হয়। তদন্ত কমিটির সদস্যরা সহকারী প্রধান শিক্ষক মোখলেছুর রহমানের বিরুদ্ধে উত্থাপিত যৌন হয়রানির অভিযোগের প্রমাণ পান। পরে গত বুধবার দুপুরে বিদ্যালয়ে এক জরুরি সভা আহ্বান করা হয়। ওই সভায় শিক্ষক মোখলেছুর রহমানের বিরুদ্ধে যৌন হয়রানির অভিযোগের সত্যতা প্রমাণিত হওয়ায় তাকে সাময়িকভাবে বরখাস্ত করা হয়। জেএমজি মাধ্যমিক বিদ্যালয়ের প্রধান শিক্ষক আশরাফুল ইসলাম নান্নু জানান, সেখানকার নবম শ্রেণীর এক ছাত্রী ওই শিক্ষক কর্তৃক যৌন হয়রানির শিকার হয়। পরে সে তার মাকে বিষয়টি খুলে বললে এ নিয়ে তার পরিবারের পক্ষ থেকে অভিযুক্ত শিক্ষক মোখলেছুর রহমানের উপযুক্ত শাস্তি দাবি করা হয়। এরপর তার বিরুদ্ধে একে একে বেরিয়ে আসে আরো কয়েকজন ছাত্রীকেও যৌন হয়রানি করার তথ্য। অভিযোগ তদন্তে গঠিত কমিটির সদস্যরা ওই শিক্ষকের বিরুদ্ধে এসব অভিযোগের প্রমাণ পাওয়ায় এ ব্যাপারে প্রাথমিক ব্যবস্থা গ্রহণ করা হয়েছে। জেএমজি মাধ্যমিক বিদ্যালয়ের ম্যানেজিং কমিটির সভাপতি ও তদন্ত কমিটি প্রধান আমজাদ হোসেন বলেন, ভুক্তভোগী শিক্ষার্থী ও তাদের অভিভাবকরা অভিযুক্ত শিক্ষকের উপযুক্ত শাস্তির দাবিতে ফুঁসে ওঠায় আমরা এ ব্যাপারে যথাযথ ব্যবস্থা নেয়ার আশ্বাস দেই। এরপর সুষ্ঠুভাবে তদন্ত করে শিক্ষক মোখলেছুর রহমানের বিরুদ্ধে শিক্ষার্থীদের যৌন হয়রানির অভিযোগের সত্যতা প্রমাণিত হওয়ায় তাকে বিদ্যালয় থেকে সাময়িকভাবে বরখাস্ত করা হয়। উপজেলা মাধ্যমিক শিক্ষা কর্মকর্তা ফারুক আহমেদের কাছে এ ব্যাপারে জানতে চাওয়া হলে তিনি বলেন, ঘটনাটি শুনেছি। স্থানীয়ভাবে গঠিত তদন্ত কমিটির রিপোর্টের ভিত্তিতে স্কুল ম্যানেজিং কমিটির সিদ্ধান্ত মোতাবেক শিক্ষক মোখলেছুর রহমানকে ২ মাসের জন্য অব্যাহতি দেয়া হয়েছে। এখন আমরা তদন্ত করে দেখবো। তারপর এ ব্যাপারে চূড়ান্ত সিদ্ধান্ত নেয়া হবে। এদিকে অভিযুক্ত জেএমজি মাধ্যমিক বিদ্যালয়ের সহকারী প্রধান শিক্ষক মোখলেছুর রহমান ছাত্রীদের যৌন হয়রানির অভিযোগ অস্বীকার করে বলেন, এটি একটি সাজানো নাটক। তিনি বলেন, আমাকে ফাঁসানোর জন্য কয়েক ছাত্রী ও তাদের অভিভাবকদের ম্যানেজ করে আমার বিরুদ্ধে এই মিথ্যা অভিযোগ আনা হয়েছে। তিনি আরো বলেন, গত কয়েকদিন আগে প্রধান শিক্ষক আশরাফুল ইসলাম নান্নুর সঙ্গে স্কুল সংক্রান্ত বিষয়ে আমার প্রচণ্ড বাগ্বিতণ্ডা হয়। সে সময় তিনি আমাকে দেখে নেয়ার হুমকি দেন। এরপরই প্রধান শিক্ষক এ ধরনের নাটক সাজিয়েছেন বলে দাবি করেন অভিযুক্ত শিক্ষক মোখলেছুর রহমান। 
sexual harrasment

বিয়ের দিন ধার্য করে ধর্ষকের পালায়ন!
মাধবপুর (হবিগঞ্জ ) প্রতিনিধি : সালিশে ধর্ষকের সঙ্গে কিশোরীর বিয়ের সিদ্ধান্ত হলেও বিয়ের দিন ধর্ষক পালিয়ে গেছে। ধর্ষীতা কিশোরী ও তার পরিবার বিচারের জন্য দ্বারে দ্বারে ঘুরে অবশেষে থানায় এসে আইনের আশ্রয় নিয়েছে। মাধবপুর উপজেলার ধর্মঘর ইউনিয়নের শিয়ালউড়ি গ্রামে এ ঘটনা ঘটে। জানা যায়, ওই গ্রামের ছমেদ আলীর ছেলে জামির হোসেন প্রেমের প্রস্তাব দিয়ে প্রতিবেশি কিশোরীকে প্রায়ই উত্যক্ত করত। ১৫ দিন আগে জামির তার খালাত বোন শিল্পির সহযোগিতায় কিশোরীকে তার নানির ঘরে কৌশলে নিয়ে এসে দরজা বন্ধ করে জোর পূর্বক ধর্ষণ করে। কিশোরী কান্নাকাটি শুরু করলে ধর্ষক জামির ও তার নানি রাবেয়া বেগম আশ্বাস দেয় তার সঙ্গে জামিরের বিয়ে হবে। সে যেন এই ঘটনা কাউকে না বলে। এ ঘটনার পর কিশোরী অসুস্থ হয়ে পড়লে তার মা বাবার কাছে ঘটনা খুলে বলে। পরে ইউপি সদস্য ওয়ারিশ আলীর নেতৃত্বে গত শনিবার রাতে ধর্ষক জামিরের বাড়িতে সালিশ বৈঠক বসে। সালিশে উপস্থিত ছিলেন মাতবর আলাই মিয়া, মন্তাজ। সালীশে সিদ্ধান্ত রোববার ধর্ষক জামিরের সঙ্গে ধষীতা কিশোরীর বিয়ে হবে। কিন্তু শনিবার রাতেই ধর্ষক জামির হোসেন বাড়ি থেকে পালিয়ে যায়। পরে রোববার দুপুরে কিশোরীর পিতা মাধবপুর থানায় ধর্ষক জামির হোসেনসহ মাতবরদের বিরুদ্ধে একটি অভিযোগ দায়ের করে। মাধবপুর থানার অফিসার ইনচার্জ (ওসি) মোকতাদির হোসেন অভিযোগ পাওয়ার সত্যতা নিশ্চিত করে বলেন আসামিদের বিরুদ্ধে আইনগত ব্যবস্থা নেয়া হবে। 
sexual harrasment

বাবার যৌন হয়রানি, শিক্ষার্থীর আত্মহত্যা
মাসুম বাদশাহ, সিংগাইর (মানিকগঞ্জ) থেকে : উপজেলার তালেবপুর ইউনিয়নের কাংশা গ্রামের লায়লা (১৩) নামের এক কিশোরী বাবার যৌন হয়রানির শিকার হয়ে আত্মহত্যা করেছে। নিহত লায়লা সিংগাইর পাইলট বালিকা উচ্চ বিদ্যালয়ের ৬ষ্ঠ শ্রেণীর ছাত্রী। পুলিশ জড়িত বাবা হিরু ফকিরকে (৩৫) গ্রেপ্তার করেছে। এলাকাবাসী সূত্রে জানা যায়, নিহত লায়লার মা গত ৩ বছর ধরে বিদেশে থাকে। এ সুযোগে তার বাবা চিহ্নিত মাদক ব্যবসায়ী হিরু ফকির মাঝে মধ্যে মেয়েকে কুপ্রস্তাব দিতো। লজ্জা ও অপমান সহ্য করতে না পেরে বছরখানেক আগে লায়লা রাজশাহীতে নানার বাড়ি যায়। আত্মীয়স্বজনের অনুরোধে বাড়িতে এলে বাবার অত্যাচার আরো বেড়ে যায়। প্রতিবেশীরা জানায়, গত মঙ্গলবার সন্ধ্যায় তার বাবা হিরু ফকিরের পশু মনোবৃত্তির বহিঃপ্রকাশ ঘটে। মেয়েকে যৌন নির্যাতনের চেষ্টা চালায়। বিষয়টি লায়লা তার চাচা সুরুজ মুন্সীসহ একাধিক প্রতিবেশীদের জানায়। এতে তার চাচা ও বাবা ক্ষুব্ধ হয়ে মেয়েটিকে মারপিট করলে রাতেই বাড়ির পাশের ভিটায় কাঁঠাল গাছে গলায় রশি বেঁধে ফাঁস দিয়ে আত্মহত্যা করে। প্রতিবেশী সানোয়ার (৫০), আফজাল মুন্সী (৫২) জানান, নিহত লায়লা বিষয়টি ঘটনার আগের দিন আমাদের জানিয়েছেন। থানায় মামলাও করতে চেয়েছিল। আমরা তার বাবাকে বুঝিয়েছি কিন্তু কোনো কাজ হয়নি। স্থানীয় আকরাম মুন্সী অভিযোগ করে বলেন, মেয়েটির বাবা হিরু ফকির এলাকার চিহ্নিত একজন মাদক ব্যবসায়ী। তার অত্যাচার নির্যাতন প্রকাশ করায় লায়লার বাবা ও চাচা মিলে বেধড়ক মারপিট করে। যে কারণে মেয়েটি আত্মহত্যা করে। গতকাল বুধবার সকালে পুলিশ লাশ উদ্ধার শেষে ময়নাতদন্তের জন্য মর্গে প্রেরণ করেছে। সিংগাইর থানার পুলিশ পরিদর্শক (তদন্ত) এম এ হক বলেন, এ ঘটনায় থানায় মামলা হয়েছে। নিহতের পিতা অভিযুক্ত হিরু ফকিরকে গ্রেপ্তার করা হয়েছে। 
sexual harrasment
suicide
capture

ছাত্রীকে উত্ত্যক্ত করায় আটক ১
গুরুদাসপুর (নাটোর) প্রতিনিধি : গুরুদাসপুরে এক স্কুলছাত্রীকে যৌন হয়রানির অভিযোগে বখাটে রাজ্জাককে আটক করেছে পুলিশ। গত বৃহস্পতিবার রাতে পৌর সদরের কর্মকার পাড়া-মহল্লায় ওই ছাত্রীকে উত্ত্যক্ত করা হয়। প্রাথমিক অভিযোগের ভিত্তিতে রাতেই পুলিশ ওই বখাটেকে আটক করে। পরদিন শুক্রবার বিকেলে ওই ছাত্রীর বাবা বাদী হয়ে বখাটে আবদুর রাজ্জাককে (২৫) অভিযুক্ত করে নারী ও শিশু নির্যাতন দমন আইনে মামলা দায়ের করেছেন। বখাটে আবদুর রাজ্জাক নারীবাড়ি গ্রামের আবু বক্কর সিদ্দীকের ছেলে। ওই ছাত্রী মা অভিযোগ করেন, তার মেয়ে পঞ্চম শ্রেণিতে পড়ে। ওই বখাটে তার মেয়েকে অনেক দিন ধরেই উত্ত্যক্ত করছে। সম্মানের ভয়ে কোনো ব্যবস্থা নেয়া হয়নি। সে দিনের ঘটনার পর থেকে মেয়েটি স্কুলে যেতে ভয় পাচ্ছে। ঘটনায় ওই স্কুলের প্রধান শিক্ষক গোলাম মোর্তজা বলেন, ছাত্রী উত্ত্যক্তের ঘটনায় মামলা হয়েছে। স্কুলের পক্ষ থেকে প্রতিবাদে মানববন্ধন করা হবে। গুরুদাসপুর থানার ওসি দিলীপ কুমার দাস বলেন, ছাত্রীকে উত্ত্যক্ত করায় বখাটেকে আটক করে জেলহাজতে পাঠানো হয়েছে।
sexual harrasment
capture

শিক্ষক কর্তৃক ছাত্রী যৌন হয়রানির শিকার
খানসামা (দিনাজপুর) প্রতিনিধি : উপজেলার ১নং আলোকঝাড়ী ইউপির শুশুলী বালিকা উচ্চ বিদ্যালয়ের ৮ম শ্রেণির ছাত্রীকে যৌন হয়রানির অভিযোগ পাওয়া গেছে। জানা গেছে, গত ১১ জুলাই শুশুলী বালিকা উচ্চ বিদ্যালয়ের শিক্ষক মৌলভি আলতাফুর রহমান এক ছাত্রীকে পরীক্ষা চলাকালে বেঞ্চের পার্শ্বে বসে যৌন হয়রানি করেন। পরে এ বিষয়টি জানাজানি হলে এলাকায় উত্তেজনা ছড়িয়ে পড়ে। এলাকাবাসী বিষয়টির সুষ্ঠু বিচার দাবি করেন।
sexual harrasment

মোরেলগঞ্জে নানা অপরাধে জড়াচ্ছে মাদক সেবনকারীরা
মোরেলগঞ্জ (বাগেরহাট) প্রতিনিধি : মোরেলগঞ্জ উপজেলা, শহর এবং প্রত্যন্ত অঞ্চলে সর্বত্র এখন মাদকের ছড়াছড়ি। গাঁজা, ফেনসিডিল, ইয়াবাসহ বিভিন্ন মাদকের কারণে যুব সমাজ ধ্বংসের দ্বার প্রান্তে পৌঁছেছে। তবে মাদক বিক্রেতা রাঘব বোয়ালরা সিন্ডিকেট ধরাছোঁয়ার বাইরে রয়েছে। ধরা পড়ছে চুনোপুঁটির সঙ্গে দু’একজন সেবনকারী। গত বুধবার উপজেলা আইনশৃঙ্খলা সভায় মাদকের বিরুদ্ধে উপজেলা চেয়ারম্যান এড. শাহ-ই-আলী বাচ্চু ও ভাইস চেয়ারম্যান আজমিন নাহার মাদকের বিরুদ্ধে নিয়মিত অভিযান পরিচালনার জন্য পুলিশের প্রতি অনুরোধ জানান। জানা গেছে, উপজেলার যুব সমাজ একটি সময় মদ, গাঁজা, ফেনসিডিল ও হিরোইনের নেশায় সীমাবদ্ধ ছিল। সাম্প্রতিক সময়ে নতুন যোগ হয়েছে ইয়াবা। যার ভিন্ন নাম ‘বাবা’ ট্যাবলেট। যুব সমাজ ছাড়িয়ে এটি ছড়িয়ে পড়েছে স্কুলগামী ছাত্রদের মধ্যেও। এদের মধ্যে কেউ কেউ আবার জুতার গামের গন্ধ নিয়ে নেশায় আসক্ত হচ্ছে। জানা যায়, মাদকের চালান রাতে দিনে যে কোনো সময়ই পৌরসভা তথা উপজেলা সদরেই প্রথমে আসে। এরপর এখান থেকে বিভিন্ন স্পটে এগুলো ছড়িয়ে পড়ে। এর মধ্যে উপজেলা সদরের প্রাণিসম্পদ অফিস প্রাঙ্গণ, বারইখালী চৌধুরী কাছারি, কুঠিবাড়ি, কাঁঠানতলা, নব্বইরশি বাসস্ট্যান্ড, বালুর রাস্তা, পুরাতন থানা রোডের বিভিন্ন অলিগলি, ফেরিঘাট, উপজেলা স্বাস্থ্য কমপ্লেক্সের আশপাশ এলাকা, সোলমবাড়িয়া বাসস্ট্যান্ড উল্লেখযোগ্য। এ ছাড়াও নতুন নতুন স্পট বেছে নিচ্ছে মাদক বিক্রেতারা। মাদক ব্যবসায়ীদের পেছনে বড় শক্তি থাকায় সবসময়ই তারা পুলিশের ধরাছোঁয়ার বাইরে থেকে যাচ্ছে। তেমনি সেবনকারীরাও অবাধে কিনতে পারছে তাদের নেশাদ্রব্য। প্রতিটি ইয়াবা ট্যাবলেট ৪০০ থেকে ৬০০ টাকা দরে বিক্রি হচ্ছে। ফেনসিডিল প্রতিটি ৭০০ থেকে ৯০০ টাকা। গাঁজার পুরিয়া পাওয়া যাচ্ছে ৫০ টাকায়। পাইকারি ও খুচরা মাদক ব্যবসায়ীরা অবাধে বিক্রি আসছে এসব মাদকদ্রব্য। ফলে অতি সহজেই সেবনকারীরা হাত বাড়ালে ইয়াবা, ফেনসিডিল কিনতে ও সেবন করতে পারছে। মাঝেমধ্যে ভ্রাম্যমাণ আদালত মাদকদ্রব্য বিক্রি ও সেবনকারীদের সাজাসহ জরিমানা করছে। তাদের গ্রেপ্তার করা হলেও বেশি দিন আটকে রাখা যাচ্ছে না। আইনের ফাঁক দিয়ে জামিনে বেরিয়ে দ্বিগুণ উৎসাহে ইয়াবাসহ অন্য মাদকদ্রব্য বিক্রি ও সেবন করছে। এ ঘটনায় অভিভাবকরা উদ্বিগ্ন হয়ে পড়েছে। অবাধে মাদকদ্রব্য সেবন ও বিক্রির কারণে যেমন সামাজিক পরিবেশ কলুষিত হচ্ছে তেমনি যুব সমাজসহ মাদকদ্রব্য সেবনকারীরা ধ্বংসের দিকে এগিয়ে যাচ্ছে। মাদকাসক্ত যুবক বা ব্যক্তিদের নিয়ে তাদের পরিবারের সদস্যরাও চরম আতঙ্কে রয়েছেন। অনেক মাদক সেবনকারীরা নানা ধরনের অপরাধমূলক কর্মকাণ্ডে জড়িয়ে পড়ছে। বিশেষ করে চুরি, ছিনতাই বাবা-মার সঙ্গে দুর্ব্যবহার, ইভটিজিংসহ নানা অপরাধে। এসব কারণেই ইয়াবা, ফেনসিডিলসহ সর্বপ্রকার মাদকদ্রব্য বিক্রি ও সেবনকারীদের বিরুদ্ধে কঠোর অবস্থান নেয়া প্রয়োজন বলে মনে করেন এলাকাবাসী। এদিকে উপজেলা চেয়ারম্যান এড. শাহ-ই আলম বাচ্চু, মহিলা ভাইস চেয়ারম্যান আজমিন নাহার উপজেলা আইনশৃঙ্খলা সভায় তাদের সোচ্চার অবস্থান ব্যক্ত করেছেন। এ ব্যাপারে মোরেলগঞ্জ থানা অফিসার ইনচার্জ মো. রাশেদুল আলম বলেন, মাদক বিক্রেতা, সমাজবিরোধী চোরাকারবারিদের সঙ্গে কোনো আপস নেই। এ ক্ষেত্রে প্রতিটি অভিভাবকদের দায়িত্ব নিজ নিজ সন্তানের প্রতি নজর রাখা।
drugs

দ্বিতীয় ও শেষ চিঠি : নাহিদা আশরাফী
এক. ছোটবেলায় স্কুলে যাবার সময় মা সবার আগে চুল বাঁধতে বসতেন চাঁদনীর। চোখেমুখে বিরক্তির ছাপ ফুটিয়ে তুললেও মনে মনে খুশিই হতেন। আর পাড়া-প্রতিবেশীরা যখন মেয়ের চুলের প্রশংসা করতো তখন তো বেশ গর্বই অনুভব করতেন। সত্যিই তো এমন চুল দু-দশ গ্রামে দেখা যায় না। পিঠময় এমন ঘন কালো আর একহারা চুল দেখে এ যুগের কতজন রোমিওরা যে জীবনানন্দ হতে চেয়েছে তার লিস্ট দিতে গেলে কয়েক দিস্তা কাগজ লাগবে। বেণি গাথা চুল ঘাড়ের দুপাশে ফেলে চাঁদনী যতক্ষণে কলেজে পৌঁছাত ততক্ষণে দশ বিশ জোড়া চোখের আকুল ব্যাকুল চাহনি দেখে ওর কি যে হাসি পেত। গত দুদিন আগে এক প্রেমপত্র পেয়েছে চাঁদনী। ওর সাথে পড়ে সুফিয়া। তার বড় ভাই দিয়েছে। এই হাবলাকে ও মোটেই সহ্য করতে পারে না। ওদের কলেজেই ইন্টার সেকেন্ড ইয়ারে পড়ে। বিশাল একটা শরীর। হাত-পা ছোট ছোট। আর সবচেয়ে বিরক্তি লাগে চোখ দুটার দিকে তাকালে। মনে হয় ওরে বানাতে গিয়ে সব মাটি শরীরে দেবার পর হঠাৎই বিধাতার মনে হয়েছে, আরে! চোখই তো করা হয় নাই। তখন এদিক সেদিক খুঁজে একটু মাটি পেয়ে তাই দিয়ে চোখ করে রেখেছেন। এমন হোঁদলকুতকুতে টাইপের চোখ দেখলে গা জ্বলে যায় ওর। আর ওর মাথায় দেবার মতো মগজের সাপ্লাইও সম্ভবত পর্যাপ্ত ছিল না। শেষমেশ কিছু খড়কুটো ঢুকিয়ে দেয়া হয়েছে। সেই দোদুল চিঠি লিখেছে কলেজের সবচেয়ে সুন্দরী মেয়েকে। চিঠিটা মাত্র দুই লাইনের। চিঠি পড়ার পর থেকে চাঁদনীর মাথা খারাপের মতন অবস্থা। কপাল ভালো দোদুলের। চিঠি পাঠিয়ে কলেজেই আসেনি। সামনে পেলে আজ সব বন্ধুদের লেলিয়ে দিতো ওর পেছনে। তবে লাভ কিছু হতো না। দোদুল নির্বিকারই থাকতো। ওকে থাপ্পড় দিলেও ঘুরে দাঁড়িয়ে জিজ্ঞেস করবে না কেন থাপ্পড় খেলো। ওদিকে সুফিয়াকে যে একচোট নেবে তার উপায় নেই। সেরের ওপর যেমন সোয়াসের থাকে তেমনি চাঁদনীর এক ধাপ ওপরে সুফিয়া। টাসটাস করে মুখের ওপরে এমন কিছু কথা চাঁদনীকে বলবে যে চাঁদনী পালাবার পথ পাবে না। চাঁদনী ভেবে পায় না অমন ভাইয়ের বোন এমন হয় কি করে। আচ্ছা চিঠিটা ওর খাতায় ঢুকিয়ে রেখে গেল কে? সুফিয়া নিশ্চয়ই তার ভাইয়ের চিঠি নিজে বহন করে আনবে না। আবার আনতেও পারে। কিন্তু ওকে জিজ্ঞেস করার সাহসই তো নাই। অফ পিরিয়ডে চাঁদনী কমনরুমে এলো। সবাই আড্ডা খেলায় মগ্ন। কোণার দিকে শরীফ, বাবলুরা গোল হয়ে বসে। হিন্দি গানের সাথে সমানে চলছে একে ওকে টিপ্পনি কাটা। -শরীফ। শরীফ শুনেও না শোনার ভান করলো। -কি রে ডাকছি শুনতে পাচ্ছিস না? নাকি শুনেও না শোনার ভান করছিস? – কি বলবি বল না। – ইয়ে, আমার খাতার ভেতরে একটা চিঠি। -তো? -কে রেখেছে বলতে পারিস? -তুই কি আমাকে তোর বইখাতার পাহারাদার বানিয়েছিস? শরীফের কথায় বাকি সব হো হো করে হেসে উঠলো। রাগে প্রায় কেঁদেই ফেলতো চাঁদনী। কোনোরকম নিজেকে সামলে সরে গেল। লাভলি আর রুম্পাকে পথেই পেল। চাঁদনীকে দেখে হই হই করে উঠলো। -কি রে সুন্দরী? মুখ কালো কেন? এই মুখে গ্রহণ মানায় না। – আর বলিস না। মেজাজ এম্নিতেই খারাপ তার ওপর শরীফ বাবলুদের কথা শুনে আরও মেজাজ চড়ে গেছে। – হয়েছে কি? -খুলে বলছি তোদের বিষয়টা? রুম্পা ওর কানের কাছে মুখ নামিয়ে আস্তে করে বলল,‘দোস্ত এটা কি ঠিক হবে?’ -কোনটা? – অই যে বললি। খুলে বলবি। কলেজে খোলা যাবে? নাকি নতুন নিয়ম করেছে খোলার ব্যাপারে? দুটো মিলে এমন হো হো করে হেসে উঠলো যে চাঁদনী হাঁ হয়ে রইলো। এখানে আর দাঁড়ানোর মানে হয় না। হন হন করে হেঁটে ক্লাসরুমে গেল। সবাই এমন কেন করছে ওর সাথে? কই সে ভেবে রেখেছে শরীফ, রুম্পা ওদেরকে দিয়ে টাইট দেবে অই হাবলাটাকে। আর ওরা কিনা। ব্যাগটার ওপর মাথা রেখে এক প্রস্থ কেঁদে নিলো চাঁদনী। দুই. মুন আয়নার সামনে দাঁড়াতে মনে হলো আয়নাটাই লজ্জা পেল। – কি গো আয়নামতি? লজ্জা পেলে মনে হয়? – না কখনও তো এত সময় নিয়ে দাঁড়াও না আমার সামনে। সবচেয়ে অবহেলা করো আমাকে। আমার সামনে দাঁড়াতে গেলেই তোমার রাজ্যের কাজ মনে পড়ে। – অভিমান করে না সোনা। অভিমান ভুলে আজ আমাকে সাজতে হেল্প করো। – তুমি সাজবে! বলো কি! কে এই অসাধ্য সাধন করলো? আয়নার কথায় জবাব না দিয়ে মুচকি হাসলো মুন। নিজেকে সাজাতে লাগলো মনের মাধুরী মিশিয়ে। মুনের এই অভ্যেস নতুন নয়। খুব ছোটবেলা থেকে। মাই শিখিয়ে দিয়েছিল। মা অফিসে যেতো, বাবা তো ব্যবসার কাজে সব সময় হিল্লি-দিল্লি করে বেড়াচ্ছেন। একা একা আর কাহাতক থাকা যায়? – যখন তোমার খুব একা লাগবে। কিছুই ভালো লাগবে না তুমি ঘরের প্রিয় জিনিসগুলোর সাথে কথা বলবে। মুন অবাক হয়ে জানতে চাইতো, ‘ওরাও কি আমার সাথে কথা বলবে মা?’ – না। তা বলবে না। তবে খুব মনোযোগ দিয়ে তোমার কথা শুনবে। ওরা খুব মনোযোগী শ্রোতা। তুমি প্র্যাক্টিস করে দেখো। একটা সময় মনে হবে তুমি ওদের কথা বুঝতে পারছো, আর ওরা তোমার কথা। সেই থেকে এটা একটা দারুণ খেলা মুনের জন্যে। ঠিক দশটা পনেরো তে কম্পাউন্ডে পা রাখলো মুন। যাক পাঁচ মিনিট সময় পাওয়া গেল। আর একবার কি নিজেকে দেখে নেবে আয়নায়? নাহ থাক একটু কেয়ারফুলি কেয়ারলেস থাকা ভালো। শাড়ির রংটা ওকে মানিয়েছে কিনা কে জানে। জীবনে প্রথম ও একা একা শাড়ি পরলো। না পরে উপায় কি? অস্ট্রেলিয়ার এই রংচটা একলা জীবনে শাড়ি পরাবার জন্যে চাইলেই কাউকে চট করে খুঁজে পাওয়া যাবে না- এটা নিশ্চিত। এখানে একটা মুহূর্ত কেউ নষ্ট করে না। ওর পাশের রুমে থাকে যাবিদা। সেই কোন ভোরে উঠে কাজে চলে গেছে। আর যাবিদা থাকলেই বা কি হতো? বরং না থেকে উপকার হয়েছে। আফগান এই মেয়েটার সব কিছুই ভালো একটা বিষয় ছাড়া। প্রতিটা বিষয়ে সে অতি উৎসাহী। মুনের যা চরম অপছন্দ। তবু কিছু করার নেই। এই শহরে সাবলেট জোগাড় করার মতন ঝক্কি আর কিছুতেই নেই। হ্যাঁ ছেলেমেয়ে বাছবিচার না করলে অনেককেই পাওয়া যায়। ওর অনেক বন্ধুরা ওভাবেই আছে। ও পারেনি। শুরুতে তাই কিছুদিন একা ছিল। দুরুমের একটা ছোট্ট বাড়ি ক্যাম্পাসের কাছাকাছি বলে অনেক ভাড়া গুনতে হতো। তাছাড়া একা থাকারও কিছু ঝামেলাও আছে। তাই খুব প্রাণপণে একজন মেয়ে পার্টনার খুঁজছিল। অবশেষে অনেক কষ্টে এই আফগান মেয়েকে ও খুঁজে পেয়েছে। হঠাৎই লম্বা করিডোরের শেষ মাথায় ও স্যারকে দেখতে পেল। আর সঙ্গে সঙ্গেই টের পেলো ওর হার্টবিট বেড়ে যাচ্ছে, হাত-পা ঘামছে, কপালেও বিন্দু বিন্দু ঘাম জমছে। তবু প্রাণপণ চেষ্টা করলো নিজেকে সামলে নেবার। আজ দীর্ঘ ছয়মাস অনেক দোটানায় ভুগেছে। নিজের সাথে যুদ্ধ করেছে। কিন্তু সিদ্ধান্তে আসতে পারছিল না। অবশেষে কাল রাতে সিদ্ধান্তে আসতে পেরে কি যে হালকা লাগছে ওর। আজ সে কারণেই মুনের এই সাজ। আর দেরি নয়। আজ ও বলবেই ওর জীবনের সবচেয়ে গুরুত্বপূর্ণ কথাটি। তিন. বাড়ি ফিরে চাঁদনী দোদুলের চিঠিটা নিয়ে বসলো। আজ আর রুম্পার সাথে ফেরেনি। অন্যদিন ও আর রুম্পা একসাথে ফেরে কলেজ থেকে। আজ রুম্পার ওপর চরম মেজাজ খারাপ হয়েছে। তাই ক্লাস শেষ হবার আগেই মাথাব্যথার বাহানায় বাড়ি চলে এসেছে। তাছাড়া ছুটির পর রুম্পার সাথে না ফিরলে মায়ের হাজারো প্রশ্নের উত্তর দিতে হবে। একা ফিরলি কেন? রুম্পার সাথে ঝগড়া হয়েছে? আরও কত যে প্রশ্ন করবে। পেট থেকে কথা বের করেই ছাড়বে। চাঁদনী মাঝে মাঝে খুব অবাক হয়। মায়েরা এত টেকনিক কোথা থেকে শেখে। নাকি মা হবার সাথে সাথে এইসব ট্রেনিংও এরা আধ্যাত্মিকভাবে পেয়ে যায়? খুব ছোট্ট চিঠি। দুই লাইনও গুছিয়ে লিখতে পারেনি হাদারাম। তার ওপর হাতের লেখারও কি ছিরি! চাঁদনী ভেবে পায় না চিঠি লেখার মতন সাহস ও জোগাল কি করে। এমনি তো সামনে পড়লে পালাবার পথ পায় না। এ পর্যন্ত চাঁদনীর সাথে কথা বলেছে মাত্র দুদিন। যে পরিমাণ তোতলানো শুরু করেছিল তাতে এই হাদারামের স্বাভাবিক কথা না শুনলে চাঁদনী ধরেই নিতো ও জন্ম থেকেই তোতলা। এহ কি চিঠির ভাষা! ‘চাঁদনী তুমি সুন্দর। তোমার জন্যে কাঁদে আমার অন্তর।’- এ কোনো চিঠি হলো? আবার কাব্য করার চেষ্টাও করেছেন। সাহস কত! কবি হবার সাধ জাগছে। ‘অই আহাম্মক তোরে কবি হইতে কে কইছে? আর তুই তো জানিসই না অন্তর কোথায় থাকে। তোরে প্রেম কি জিজ্ঞেস করলে তো বইয়ের পাতা উল্টাবি। সেই ক্লাস থ্রি থেকে তোর মতন হাদারামের সাথে এক স্কুল, এক কলেজে পড়তেছি। পুঁথিগত বিদ্যা ছাড়া তোর মগজে কিছু আছে? জীবনেও যে একটা সাংস্কৃতিক বা খেলাধুলার মতো কোনো কিছুতে অংশগ্রহণ করিস নাই, পিকনিকের দিন ঘরে খিল এঁটে বসে থাকিস, বন্ধুরা আড্ডায় ডাকলে তোর জ্বর ওঠে, দলবেঁধে সিনেমা বা কোনো বন্ধুর জন্মদিনে যাওয়ার কথা বললে এমনভাবে তাকাস মনে হয় কেউ তোরে সুন্দরবন গিয়ে বাঘের সাথে ঘুমাইতে বলছে সেই তুই আবার প্রেমপত্র লেখোস। গাধা, উল্লুক।’ চাঁদনী রাগে একা একাই গজগজ করতে থাকে। দোদুলকে সামনে পেলে কয়েকটা চড় থাপ্পড় দিতে পারলে সম্ভবত শান্তি পেত চাঁদনী। চিঠি লেখার শখ হইছে লেখ না। কিন্তু চাঁদনীকে কেন? যে এই ছোট্ট শহরের বসরাই গোলাপ। যার জন্যে দোদুলের চেয়ে একশো গুণ যোগ্য ছেলেরা মৃত মাছের মুখের মতো হাঁ করে আছে। সেই সময় মুখে মাছি ঢুকলেও তারা টের পায় না। চাঁদনী একবার কৃপা করে তাকালে তারা ধন্য হয়ে যায়। আর চাঁদনী কারো দিকে তাকিয়ে হাসলে সে তো নিজেকে অমিতাভ বচ্চন ভাবা শুরু করে। তো সেই চাঁদনী চিঠি প্রাপ্তির এগারো দিনের মাথায় দোদুলকে পেল বড় খালের পাশে বসে থাকা অবস্থায়। সাথে ছোট বোন আর এক চাচাতো ভাই। চাঁদনী সোজা দোদুলের সামনে গিয়ে দাঁড়ালো আর সজোরে একটা চড় কষিয়ে দিলো। এরপর থেকে দোদুলকে আর এলাকায় খুঁজে পাওয়া যায়নি। চার. মা তুমি ভালো আছো? – হ্যাঁ রে। আমার কথা বাদ দে। তোর কথা বল। কেমন আছিস? ফোন করেছিস কেন? স্কাইপেতে আয়। দেখি তোকে। কতদিন দেখি না। -কি যে বলো মা। মাত্র তিনদিন আগেই তোমার সাথে স্কাইপে কথা হয়েছে। – এত গুনে রাখিস কি করে? আমার তো মনে হয় তিনযুগ হয়েছে। -মা। আমি বড় হয়েছি। – কে বলেছে তোকে বড় হতে? -হা….হা। তুমি না মা। আচ্ছা মা শোন কি রান্না করেছো আজ? – তুই কি সিরিয়াস কিছু বলবি আমায়? আমার ধারণা তুই খুব গুরুত্বপূর্ণ কোনো বিষয় নিয়ে আমার সাথে আলোচনা করতে চাস। মুন জানে আর লুকিয়ে লাভ নেই। মা ধরে ফেলেছে। মায়েরা ধরে ফেলে। – মা। ক্যাম্নে কি? সব আগে ভাগেই বুঝে ফেল। মা শোন আমি যখন মা হবো তুমি তোমার এই টেকনিকটা আমাকেও শিখিয়ে দিও তো। – কোন টেকনিক? -এই যে সব কিছু আগে ভাগেই বুঝে ফেল সব কিছু। – হুম। তোকে একটা গল্প বলবো। কিন্তু তার আগে তুই বল কি বলতে চাস। কোনো ভনিতা করবি না। সূচনা বাদ। ডিরেক্ট বক্তব্যে যাবি। প্রায় এক মিনিটের কাছাকাছি ওপাশ থেকে কোনো শব্দ না পেয়ে মুনের মা ভাবলো লাইন বুঝি কেটে গেল। – হ্যালো…হ্যালো। মুন কথা বল। ওকে স্কাইপে আয়। – না মা।যা বলতে চাই তা তোমার চোখের দিকে তাকিয়ে বলা সম্ভব না। -তাহলে চোখ বন্ধ করে বলিস। – তাও সম্ভব না মা। চোখ বন্ধ করে তোমাকে আমি বেশি দেখতে পাই। তার চেয়ে এভাবেই বলি। -বল। – মা আমি…. (আবার নীরবতা) – কাউকে ভালোবেসেছিস? – ও মাই গড। আমি জানতাম। তুমি আন্দাজ করে ফেলবে। আমিও তাই চাইছিলাম। আমাকে আর কষ্ট করে বলতে হবে না। – কংগ্রেটস। এবার বল ছেলেটা কি করে? কোথায় থাকে? কিভাবে পরিচয়? ফিরিঙ্গি পছন্দ করে ফেললি নাকি শেষে? -মা। এত প্রশ্ন শুনে তো ক্লান্ত হয়ে যাচ্ছি। আমি সব বলবো। আমি নিশ্চিত তোমার পছন্দ হবে। শুধু… – শুধু কি? – শুধু একটা বিষয় তোমাকে কষ্ট দেবে জানি। আমি জানি তুমি অনেক স্মার্ট একটা মা। বিষয়টা আমায় যেহেতু এতটুকু ভাবাচ্ছে না সেহেতু তুমিও প্লিজ আপত্তি করো না। প্লিজ মা… – আচ্ছা বল। সব শুনি তো। – মা ছেলেটা দারুণ ব্রিলিয়ান্ট, অসম্ভব হ্যান্ডসাম। ঢাকা বিশ্ববিদ্যালয় থেকে এপ্লাইড ক্যামেস্ট্রিতে ফার্স্টক্লাস পেয়েছে। এরপর অস্ট্রেলিয়া সরকারের স্কলারশিপ নিয়ে মেলবোর্ন আরএমআইটিতে পিএইচডি করেছে পলিমার ক্যামেস্ট্রিতে। এখন আরএমআইটিতেই কাজ করছে। – হুম। তো সমস্যা কোথায়। অন্য ধর্মীয়? -না মা। – মুন…সমস্যাটা বল। -মা বললাম তো এমন কোনো সমস্যা না। তুমি প্লিজ যে পর্যন্ত শুনলে তা থেকেই বলো না। – আমি কি বলবো? হ্যাঁ যা শুনলাম তাতে যথেষ্ট ভালোই মনে হয়। সাধারণত বাবা-মা যেমন খোঁজেন- শিক্ষিত, প্রতিষ্ঠিত। তেমনি তো হয়েছে। এখন দেখতে কেমন আর মনমানসিকতা কেমন। সে তো তুমি যাচাই করবে। – এগজ্যাক্টলি মা। এসবে আমি স্যাটিসফাইড। – দেখ মুন আমি আর দশটা টিপিকাল মায়েদের মতন নই। সে তুই ভালো করেই জানিস। ছোটবেলা থেকেই তোকে আর দশজনের চেয়ে আলাদা করেই বুঝতে শিখিয়েছি। জানতে শিখিয়েছি। তোর অমতে আমি যাচ্ছি না। কিন্তু কেন যেন মনে হচ্ছে তুই কোথাও কিছু লুকাচ্ছিস। তাই একটাই অনুরোধ ভাবাবেগে যেমন জীবন চলে না। তেমনি আবেগহীন জীবন বয়ে বেড়ানোর চেয়ে দশ মন পাথর বয়ে বেড়ানো অনেক সহজ। সে নিশ্চয়ই আমাকে দেখেই বুঝেছিস। তাই যাই করিস বুঝে শুনে করিস। – ডোন্ট ওরি মা। আমি তোমার কষ্টটা বুঝি। আর বুঝি বলেই একই ভুল আর করতে চাই না। আমি যেন তোমার মতো বুঝতে এত দেরি করে না ফেলি মা। – তুই কি ওকে সব জানিয়েছিস? -না মা। কিছুই জানাইনি। আমি যে ওকে এতটা ভালোবাসি সেটা বুঝতেই তো আমার ছয়মাস লেগে গেল। তোমার মেয়ে না? সব কিছু একটু দেরিতেই বুঝি। – এই মেয়ে, মায়ের সাথে ফাজলামো? বলেই মা মেয়ে দুজনেই হেসে উঠলো -ওর সাথে কফিশপে মিট করতে চাচ্ছি মা। ভাবছি আর দেরি না ওকে সব জানাবো। কি বলো মা? – হ্যাঁ। তবে বলার আগে তার মনোভাবটা বুঝে নিলে ভালো হতো না? আর না হয় তাকে বলার সুযোগ দাও। -মা সে আমাকে অনেক পছন্দ করে। রোজ আমার জন্যে ফুল, চকোলেট নিয়ে আসে। আমরা ঘণ্টার পর ঘণ্টা ওর ল্যাবে বসে আড্ডা দেই। উইকেন্ডে দুজন বেড়াতে বের হই। শপিং করি। গত দুদিন আমাকে রান্না করে খাইয়েছে জানো। তুমি খেলে খুব খুশি হতে। সব খাবারগুলোই তোমার খুব প্রিয়। সেদিন কি করেছে জানো? তোমার আর আমার একটা ছবি ফেসবুক থেকে নামিয়ে বাধাই করে তার পড়ার রুমে রেখে দিয়েছে। আরও অনেক কাণ্ড করে। মনে হয় আমি একটা বাচ্চা মেয়ে তার কাছে। খুব কেয়ারিং। এরপরও কি আমার দেরি করা উচিত মা? – ঠিক আছে মা যা ভালো মনে হয় কর। এক মিনিট ধর তো ফোনটা। দরজায় কলিং বেলের আওয়াজ শুনছি। আর ধরা যাবে না মা এখন রাখবো। তুমি দেখো কে এলো। পরে আবার কথা হবে। ও হ্যাঁ কি একটা গল্প বলবে বলেছিলে। – আজ থাক। আর একদিন শুনিস। – ওকে বাই মা। ইউ আর সো সুইট। এত্ত গুলা ভালোবাসা পাখিটা আমার। – হ্যালো শোন…ওপাশ থেকে ফোন রেখে দিতেই তার মনে হলো, ‘আরে! ছেলেটার নামই তো জিজ্ঞেস করা হয়নি।’ পাঁচ. এইচএসসির পরে চাঁদনীর খুব ইচ্ছে ছিল ঢাকায় ভর্তি হবে। বাবার জোর আপত্তির কাছে টিকলো না। একমাত্র মেয়েকে এত তাড়াতাড়ি তিনি কাছ ছাড়া করতে চান না। তবু বিশ্ববিদ্যালয়গুলোতে ভর্তির চেষ্টা যে করেনি তা নয়। চাঁদনী ভেবেছিল কোনো বিশ্ববিদ্যালয়ে একবার চান্স পেয়ে গেলে বাবা আর না করবেন না। চান্স না পাওয়ায় সে আশায় গুড়ে বালি। বাবাকে আর কিছুতেই রাজি করানো গেল না। অগত্যা উপায়ন্ত না দেখে শহরের বিশ্ববিদ্যালয় কলেজেই অর্থনীতিতে ভর্তি হতে হলো। অবশ্য ভর্তি হয়েই এক দুর্দান্ত হ্যান্ডসাম লেকচারারের প্রেমে হাবুডুবু খেলো চাঁদনী। টানা এক বছর কি ভীষণ রোমান্টিক সময় কাটিয়েছে অই নব্য প্রভাষকের সাথে। কিন্তু একটা ব্যাপারে খুব অবাক হতো ও। প্রভাষকের সাথে খুব ঘনিষ্ঠ সময়গুলোতে ওর হঠাৎই দোদুলের কথা এক ঝলক মনে ভেসে উঠতো। আবার হঠাৎ কোনো ভরদুপুরে একা বৈঠকখানার সিঁড়িতে বসে ঘুঘুর ডাক শুনতে গিয়ে ধুম করে অযাচিতভাবেই দোদুলের কথা মনে পড়ে যেত। এ কথা ঠিক যে দোদুলকে চড় মারার পর প্রথম কদিন মনে হয়েছে ও ঠিক কাজই করেছে। কিন্তু যতই দিন যেতে লাগলো ততই চাঁদনীর ভেতরে অপরাধবোধ ওর হৃদয় বিদীর্ণ করে বেড়ে উঠছিল ঠিক যেমন ক্যাকটাস সব পাথর আর শুকনো মাটি ঠেলে বড় হতে থাকে ঠিক তেমনি। দোদুল চড় খেয়েও খুব শান্ত চোখে চেয়েছিল ওর দিকে। কোনো প্রতিবাদ নয়, কোনো প্রতিহিংসা নয়। বরং নিজেই সরে গিয়ে চাঁদনীকে এক অন্যরকম শাস্তি দিয়ে গেল যেন। আরও কতশত চিঠিই তো পেয়েছে। কই সবাইকে কি চড় মারতে গেছে ও? কতবার ভেবেছে বন্ধুদের কাছে দোদুলের কথা জানতে চাইবে। কি এক সঙ্কোচে, দ্বিধায় বারবার জিজ্ঞেস করতে গিয়েও থমকে গেছে। বিষয়টা দোদুল বা চাঁদনী কারো বন্ধুরাই স্বাভাবিকভাবে নিতে পারেনি। ইদানীং খুব দেখতে ইচ্ছে করে দোদুলকে। যাই হোক ওদের প্রেমকাহিনী যখন সবার মুখে মুখে ঠিক তখনই প্রভাষক সাহেব হঠাৎই নিরুদ্দেশ হলেন। চাঁদনীকে প্রায় একমাসে বিশ্বাসই করানো গেল না যে প্রভাষক চাকরি ছেড়ে চলে গেছে। শুধু তাই নয় ঠিক একমাস দশ দিনের মাথায় আরও জানা গেল প্রভাষক বিবাহিত এবং তার একটি ছয় বছরের ছেলেও আছে। চাঁদনী তখন খুব অদ্ভুতভাবে আবিষ্কার করলো প্রথম প্রেম হারানোর কষ্ট ওকে তেমনভাবে গ্রাস করছে না যেমনটি করা উচিত ছিল। বরং একটা মিথ্যাবাদী বাটপার লোকের হাত থেকে ও বেঁচে গেছে এই স্বস্তিটাই ওকে ঘিরে আছে। অই সময়টাতে প্রায়ই মনে হতো দোদুলকে খুঁজে বের করতে পারলে মন্দ হতো না। দোদুল কই? কেমন আছে? একা একাই প্রশ্নগুলোতে নিজেই ঘুরেফিরে আসতো। কারো কাছে যে জিজ্ঞেস করবে সে উপায় তো ও নিজেই রাখেনি। আর ওর বন্ধুরাও এমন যে ওর সামনে কখনই দোদুলের কোনো প্রসঙ্গ নিয়ে আলাপ করে না। প্রভাষকের সাথে সম্পর্ক বিচ্ছিন্ন হবার ঠিক সাড়ে চার মাসের মাথায় চাঁদনীর বিয়ে হয়ে গেল জনৈক প্রতিষ্ঠিত ব্যবসায়ীর সাথে। সম্পূর্ণ পারিবারিকভাবে আয়োজিত এ বিয়েতে চাঁদনী তার বরকে দেখলো একেবারে বিয়ের দিনে। ছয়. মুনের মা দরজাটা খুলতেই ডাকপিয়ন একটা চিঠি ধরিয়ে দিলো হাতে। বিদেশ থেকে এসেছে। চিঠির বা পাশের গোট গোটা অক্ষর জানান দিলো চিঠিটা সুদূর অস্ট্রেলিয়া থেকে এসেছে। ভুরু কুঁচকে গেল মুনের মায়ের। আজকাল কেউ তো তাকে চিঠি লেখে না। আর চিঠি লেখার কারণও নাই। ডিজিটাল যুগে যোগাযোগের মাধ্যম এত যে সবচেয়ে পুরাতন এই মাধ্যমটি এখন ডাক হরকরার মতোই ধুঁকে ধুঁকে মরছে। তবু চিঠির আবেদন এখনও প্রথম প্রেমের অনুভূতির মতন। মন থেকে এর স্মৃতি কখনই হারায় না। চিঠিটা ডাকপিয়নের হাত থেকে নিয়ে দরজা বন্ধ করে নিজের রুমে এলো মুনের মা। ড্রেসিংটেবিলের ওপর রেখে ভাবলো লাঞ্চ শেষে আয়েশ করে চিঠি নিয়ে বসবে। কাজের মেয়েটা এরই মধ্যে দুবার তাগাদা দিয়ে গেছে। কিন্তু এই কৌত‚হল জাগানিয়া চিঠি রেখে খাওয়াও সম্ভব নয়। সত্যি খুব অবাক হচ্ছে মুনের মা। অস্ট্রেলিয়া থেকে চিঠি লিখবার মতন কাউকে খুঁজতে ভাবনার সাগরে ডুবসাতার দিয়েও কোনো ক‚লকিনারা করতে পারলো না। এক দূর সম্পর্কের চাচাতো বোন থাকে পার্থে। কালেভদ্রে কথা হয়। সে তো চিঠি লিখবেই না। আর তো থাকে মুন। মুন নিশ্চয়ই তাকে চিঠি লিখবে না। প্রায় প্রতিদিনই যেখানে মেয়ের সাথে কথা হয় সে কেন মাকে চিঠি লিখবে। নাকি মুনই মজা করে চিঠি লিখেছে। নাকি মুন যা বলতে গিয়েও বলতে পারছে না তা জানাতেই এই চিঠির আশ্রয় নেয়া? নাহ চিঠি রেখে সে কিছুতেই যেতে পারবে না। আর একটা চিঠি পড়তে কতটুকুই বা সময় লাগবে। পড়েই খেতে যাবে। কাজের মেয়েটাকে খেয়ে নিতে বলে মুনের মা চিঠি নিয়ে বসলো। টাইপ করে খুব যতœ নিয়ে তার নাম ঠিকানা লেখা। মুনের মাও খুব সতর্কভাবে খামটা খুললো। সম্বোধনহীন একটা চিঠি। ‘কেমন আছো? অনেক দিন পরে চিঠি লিখতে বসলাম। আমার সম্পর্কে বিশেষ কিছু না জানলেও একটা বিষয় তুমি খুব ভালো করেই জানো। আমি চিঠি লিখতে পারি না। অনেক কথা জমিয়ে রাখি। কিন্তু লিখতে বসে সব জট পাকিয়ে এমন অবস্থা হয় যে জট খুলতে গিয়ে আরও জট পাকাই। শেষে হতাশ হয়ে হাত-পা ছড়িয়ে চুপ করে বসে থাকি। আসলে সবাইকে দিয়ে সব কিছু কি সম্ভব, বলো? তুমি এত শুকিয়েছো কেন বলতো? তোমার কথা ভাবলে আমার মান্না বাবুর সুজাতার কথা মনে পড়ে। তোমার তো সবচেয়ে সুখে থাকবার কথা। গাড়ি-বাড়ি, হিরে-জহরত সব কিছু তোমার দামি হবার কথা। শুনেছি সব কিছু তোমার ভীষণ রকম যতেœ থাকে। ইদানীং চোখে আর কাজল পরো না। তাই না? মেয়েদের সাজসজ্জার কি সব নতুন আর রকমারি জিনিস বের হয়েছে। তবু বলি তুমি কাজলেই সুন্দর। যখন খুব মন দিয়ে কিছু পড়তে তখন তোমার চোখ নিবিষ্ট থাকতো বই বা কাগজের পাতায়। আমি ঘণ্টার পর ঘণ্টা অপেক্ষায় থাকতাম কখন তুমি চোখ তুলবে। অই হঠাৎ চোখ তুলে তাকানোর সময়টাতে কি ভীষণ রকম মায়াবী মনে হতো তোমাকে। মনে হতো সকালের সব নরম আলো আর সন্ধ্যের রহস্যঘন রং শরতের শুভ্র মেঘের সাথে মিশেছে। আর এসবের মিশেলে তৈরি এক প্রতিমা, তুমি চোখ তোলা মাত্রই নড়েচড়ে উঠলো। আচ্ছা তোমার পায়ের কনে আঙুলের নখে একটা কালচে দাগ ছিল। ফেসবুকে তোমার অনেক ছবি। কিন্তু কোনো ছবিতেই পা দেখা যায় না। তাই মনে হলো দাগটা এখনও যায়নি। এই দাগটা নিয়ে তোমার মনে অনেক কষ্ট ছিল। এখনও কি রাত জেগে কবিতা পড়ো নাকি অনেক অভিজাত্যের নিচে এই শখটুকুও চাপা পড়েছে? চিঠিটা পড়তে তোমার অনেক কষ্ট হবে জানি। সব এলোমেলো কথা। কোথা দিয়ে শুরু কোথা দিয়ে শেষ তার কোনো নিশানা নেই। পথহারা পথিকের মতন চিঠিখানার অবস্থা। আমি এক জীবনে একটাই লক্ষ্যস্থির করতে পেরেছি- তোমাকে ভালোবাসা। এ ছাড়া আমার আর কোনো গন্তব্য কোনোকালেই ছিল না রে। আজ যেটুকু এসেছি তাও তোমার কারণেই। যা কিছু পেয়েছি তাও তোমার করুণায়। আমার মতো হাদারামের এক জীবন তোমার মতো দেবীর দানে ও করুণায় দিব্যি চলে যায়। তাই চলছিল। বেশ ছিলাম তোমার দেয়া বেদনা আর আঘাত নিয়ে। তোমার সাথে কোনো সুখস্মৃতি নেই এটা বললে মিথ্যে বলা হবে। হয়তো তুমি দাওনি। তাতে কি? আমি তো তুলে নিয়েছি তোমার অনুভবের বাগান থেকেই। অপরাজিতা অনেক প্রিয় ফুল তোমার। যেদিন তুমি তোমার জানালার কাছে একটা অপরাজিতার গাছ দেখতে পেলে তুমি আনন্দে আত্মহারা হলে। ভাবলে আপনা আপনি বীজ মাটিতে পড়ে হয়েছে। না রে তা হয়নি। গাছটা আমিই লাগিয়েছিলাম তোমার জন্যে। ওটা লাগাতে গিয়ে ধরা পড়ি তোমার সবচেয়ে কাছের বান্ধবীর কাছে। আমি হাতজোড় করে ওকে অনুরোধ করলাম ও যেন কাউকে কিছু না বলে। তোমার বান্ধবীটি আমার দিকে গভীর বিস্ময়ে কিছুক্ষণ তাকিয়ে থেকে একটা দীর্ঘশ্বাস ফেলে শুধু বলেছিল, ‘এত ভালোবাসিস ওকে?’ আমি কিচ্ছু বলতে পারিনি। ভালোবাসা কি আমি তখনও ঠিক বুঝে উঠতে পারিনি যে।। গাছটা দিন দিন বড় হতে লাগলো তোমার হাতের আদর আর যতেœ। আমার তখন অদ্ভুত এক আনন্দ হতো জানো। মনে হতো অপরাজিতা নয় তোমার হাতের ছোঁয়া পাচ্ছি আমি। এক বিকেলে গাছটা জড়িয়ে দাঁড়িয়ে ছিলে। তোমার সমস্ত শরীর নির্ভার দাঁড়িয়ে ছিল গাছটার গায়ে। সেদিনই আমি প্রথম নিজেকে পুরুষ ভাবতে শুরু করলাম। এই সুখের দৃশ্যগুলো আমি চুরি করেছি তোমার থেকে। চলে আসবার আগে তুমি সমেত গাছটার একটা ছবি নিয়ে আসি। সেই ছবিখানির জন্যে আমি তোমার বন্ধুটির কাছে কৃতজ্ঞ। আমি চলে আসবার দিন ওরা অনেক কেঁদেছে। খুব করে চাইছিল তোমার সাথে আমার একটা কিছু হোক। হা…হা। দেখেছো এতকাল পরেও প্রেম শব্দটা বলতে দ্বিধায় ভুগছি। আসলে তুমি তো ছিলে আমার দেবী। তেমনি তো জেনেছি ও মেনেছি। দেবীর তো পূজারী হওয়া চলে। প্রেমিক নয়। ওহ সেই ছবিটা ছাড়াও আরও কিছু টুকরো সুখ আছে আমার কাছে। রিকশা দিয়ে যাবার সময় একবার তোমার রুমাল পড়ে গেল রাস্তায়। আমি দৌড়ে গিয়ে কুড়িয়ে নিলাম। ভাবলাম পরদিন তোমার বান্ধবীকে দিয়ে পাঠিয়ে দেবো। সারা রাত রুমালটা বালিশের পাশে রেখে দিলাম। সকালে রুমালটা হাতে নিতেই কি এক গভীর বেদনায় বুকটা ভরে গেল। মনে হলো আমি রুমাল নয় তোমাকেই আমার থেকে আলাদা করছি। পুরো রুমাল তোমার গায়ের মিষ্টি গন্ধে ভরে ছিল। আজ অবধি রুমালটা তেমনি রয়ে গেছে। তুমি শুনলে হাসবে জানি। তবুও বলি কখনই চকোলেট র‌্যাপারগুলো তুমি হাত দিয়ে খুলতে না। দাঁত দিয়ে কামড়ে খুলতে। একবার একটা কলম ভাগ্যগুণে পেয়ে গেলাম। কলমের বিপরীত প্রান্ত তুমি আনমনেই মুখে পুরে দিতে। তোমার ঠোটের স্পর্শ লাগা সেই কলম আর চকোলেট র‌্যাপারগুলো এখনও আমার দিবারাত্রির সঙ্গী। আর সবচেয়ে প্রিয় সুখ, যেদিন তুমি আমায় স্পর্শ করলে। তোমার দেয়া স্পর্শটুকুই আমার একমাত্র সতেজ অনুভূতি যা প্রতিটা মুহূর্তে আমি বয়ে বেড়াতে পারি। তোমায় ধন্যবাদ। তুমি কি ভেবেছিলে আমি জানি না। কিন্তু আমার অই সময়ে মনে হয়েছিলো, ‘আম পাইলাম। তাহাকে সম্পূর্ণ রূপে পাইলাম।’ কি সব ছেলেমানুষি লেখা লিখছি, তাই না? এই চিঠিটাও হয়তো তোমার ঠোঁটের কোণে উপেক্ষার হাসি জন্ম দেবে। কিন্তু কি করবো বলো? না লিখে যে আর পথ ছিল না। তুমি যতই উপেক্ষা করো তোমার কাছেই নত হওয়া ছাড়া আমার যে আর কোনো রাস্তা জানা নেই। তোমার সেই গাছটা জড়িয়ে ধরার দৃশ্য যেমন আমার ভেতরে এক প্রেমিক পুরুষের জন্ম দিয়েছিল ঠিক তেমনি তোমার দেয়া থাপ্পড়ই আমাকে এক যোদ্ধা পুরুষে রূপ দিলো। আমি বুঝলাম আমাকে তৈরি হতে হবে। আর যতদিন তৈরি না হবো ততদিন আর তোমার সামনে যাবো না। মাকে বুঝিয়ে অনেক কষ্টে ঢাকায় ভর্তি হলাম। ঢাকা বিশ্ববিদ্যালয় এ চান্স পেয়ে অনার্সে কেমন কেমন করে আমি এপ্লাইড ক্যমেস্ট্রিতে ফার্স্ট ক্লাস ফার্স্ট হলাম। মাস্টার্সেও অনুরূপ ফলাফলে আমার ডিপার্টমেন্টাল হেড আমাকে স্কলারশিপের জন্যে আবেদন করতে বললেন। ততদিনে বিশ্ববিদ্যালয় এ জয়েন করেছি। দুবছরের মাথায় স্কলারশিপ নিয়ে অস্ট্রেলিয়ায় চলে এলাম পলিমার ক্যামেস্ট্রিতে পিএইচডি করতে। এখন তুমি ভাবতে পারো তোমার জন্যেই যদি প্রস্তুতি নেয়া তবে চাকরি পেয়ে তোমার সামনে দাঁড়াইনি কেন। কি করে দাঁড়াই বলো? ততদিনে প্রভাষকের সাথে প্রেমের পর্ব সেড়ে তুমি প্রতিষ্ঠিত ব্যবসায়ীর ঘরণী। তুমি স্বস্তিতে আর সুখে থাকবে এটাই তো আমার কাম্য ছিল। যতদূর জেনেছি তুমি ভুলেও কখনও আমার কথা মনে করোনি। কখনও কোন বন্ধুর কাছে জানতে চাওনি, আমার বোন তোমার সাথেই পড়তো তাকেও জিজ্ঞেস করোনি। তার মানে আমি বুঝে গেলাম আমি তোমার কোথাও নেই। ছিলামও না কোনোদিন। তোমার মনে আছে খুব ছোটবেলায় খেলতে পারতাম না বলে তুমি সব সময় আমাকে খেলার দুধ-ভাত করে রাখতে। আমিও পরম উৎসাহে দুধ-ভাত হতাম স্রেফ তুমি বলতে বলে। আমি আজও তোমার জীবনে দুধ-ভাত হয়েই রইলাম রে। অস্ট্রেলিয়া আসার পর ভাবলাম তোমার থেকে কিছুটা দূরে এসে ভালোই হলো। নিয়তি সেদিন মুচকি হেসেছিল বোধকরি। প্রথমদিকটায় রিসার্চ, সেমিনার, ক্লাস এসব নিয়ে দারুণ ব্যস্ততায় গেছে। পিএইচডি কমপ্লিট করে আবার ঢাকা ফিরে এলাম। চার বছরের মাথায় আবার অস্ট্রেলিয়া। আরএমআইটিতেই জয়েন করলাম। তুমি কি জানো তোমার সবচেয়ে কাছের বান্ধবীটি ওর স্বামী সন্তানসহ সিডনিতেই থাকে? মাঝে মাঝে অবসর মিললে ওর ওখানে যাই। তোমার কথা সেই আড্ডায় অনিবার্য। ঘরে ফিরে আবার সেই, ‘নিরালা নিঝুম অন্ধকার।’ তবু তুমিহীন তুমিময় এ জীবনেই আমি অভ্যস্ত হয়ে উঠলাম। কারো দিকে যে তাকাইনি এমন বললে সত্য লুকানো হবে। তাকিয়েছি। তোমার ছায়ার আকারও যদি কোথাও দেখেছি চমকে উঠে তার পিছু নিয়েছি। কাছাকাছি হতেই বুঝেছি আমি যা খুঁজি তা এ নয়। আমি গোলাপের বুকে ভেজা মাটিতে গা এলিয়ে দেয়া বকুলের ঘ্রাণ খুঁজি। এমন ভুল আমায় ক্লান্ত করে, অসার করে। ভুলের প্রতিও তাই একসময় আগ্রহ হারাই। আমার দিন মাস বছরের রোদ জল বৃষ্টিতে ছায়াবৃক্ষ তুমি। খেটেখুটে ক্লান্ত শরীর রুমালে তোমার শরীরী ঘ্রাণ খোঁজে, বিধ্বস্ত মন অপরাজিতায় আশ্রয় নেয়। এ নিয়েই বেশ ছিলাম জানো। ক্লাস শেষ করে বরাবর রসায়ন ভবনের পিছনের রাস্তাটা নিতাম। এক বাগান ভর্তি হিবিসকাসে আমি অপরাজিতার ছায়া খুঁজতাম। সেদিন যেতে গিয়ে থমকে গেলাম। চমকে উঠলাম। এ আমার মনের ভ্রান্তি নয় তো!!! সিডনির ঠাণ্ডা বায়ু এই মধ্য দুপুর কোন জাদুবলে তোমার ঘ্রাণ নিয়ে এলো। উতলা মন আমার ইচ্ছে অনিচ্ছের থোরাই কেয়ার করে গতি বদলে দিলো। গুণদার কবিতায় পড়েছিলাম, ‘তোমার খোঁপার মতন সুন্দর আর কোন ফুলদানী নেই।’ আমারও তেমনি বলতে ইচ্ছে করে, ‘তোমার শরীরী ঘ্রাণের মতন জাদুকরী আর কোনো সুগন্ধি নেই।’ অবশেষে খুঁজে পেলাম সেই ঘ্রাণ। খুব আশ্চর্য হলাম জেনে মেয়েটি আমাদের ডিপার্টমেন্টেরই। ওর চলন-বলন, কথন, অভিব্যক্তি আমাকে আর এক তুমির সামনে অযাচিতভাবেই দাঁড় করিয়ে দিলো। আমি অসহায় হয়ে পড়লাম। এই ছায়া তুমি যে পুরোপুরিভাবে আমাকে গ্রাস করছে তা বুঝতে দেরি হলো না। আমি পালাতে চাইলাম। ছায়া-তুমি আমায় পালাতে দিলো না। দিন দিন আমার প্রতি তার অমোঘ আকর্ষণকে সে অনিবার্য করে তুললো। কয়েকদিন এড়িয়ে চলতেই একদিন না বলে কয়ে আমার বাসায় এসে হাজির। আমার বুকে ঝাঁপিয়ে পড়ে বোবা কান্নায় ভাসালো। তোমায় ছেড়ে আসার পর আমার পোড় খাওয়া শক্ত বুকের জমিন কোনো বর্ষণেই আর এমন করে সিক্ত হয়নি। বুঝলাম মেয়েটি তার সিদ্ধান্ত যা নেবার নিয়ে ফেলেছে। কিন্তু আমি কেন শক্ত হতে পারছি না? তবে আমিও কি…কিন্তু আমি তো আমায় জানি। ওকে সরাসরি আঘাতে ফিরিয়ে দিলে যে কোনো দুর্ঘটনা অবশ্যম্ভাবী। তাই ধীর প্রক্রিয়া অবলম্বন করতে হলো। এরই মাঝে একদিন বয়সের ব্যবধান তুলতেই ও আরও মরিয়া হয়ে উঠলো। জানালো ওর মা অনেক প্রগ্রেসিভ। বোঝানোর সব রকম পথ সে একটা একটা করে বন্ধ করে দিলো। এরই মাঝে একটা বিকেল হঠাৎই আশীর্বাদ হয়ে এলো। মাউন্টেনে ঘুরতে ঘুরতে ও হঠাৎই ফেসবুকে মা-মেয়ের ছবি দেখালো। আমার পৃথিবী দুলে উঠলো। মনে হলো পুরো মাউন্টেইন যদি আমার চোখের সামনে হেলে পরতো তাতেও আমি এতটা আশ্চর্য হতাম না। ও তোমার মেয়ে! এও কি সম্ভব! প্রকৃতির এই অদ্ভুত খেয়াল কার জন্যে? তোমার, আমার নাকি ওর জন্যে? যে তুমি আমায় সহ্যই করতে পারতে না সেই তোমার আত্মজা আমার জন্যে মরিয়া হয়ে উঠেছে? সমাজ, বয়স সব কিছু উপেক্ষা করছে এই আমার জন্যে? নাকি ও তোমার ভেতরের রূপ যা তোমার বাইরের শক্ত খোলসে আটকা পড়েছিল। আমি উদভ্রান্তের মতো ভাবছি আমার কি করা উচিত। ওর দিকে তাকালে একবার তোমাকে দেখি একবার আমার ভেতরের পিতৃত্বকে দেখি। আমি দিশেহারা হয়ে গেলাম। আস্তে আস্তে ওর কাছ থেকেই তোমার যত ছবি দেখলাম, ঠিকানা জানলাম। জানলাম তোমার জীবনের অজানা অনেক অধ্যায়। আর দেরি করা ঠিক নয় ভেবে সিদ্ধান্তে স্থির হলাম। ভেবে দেখলাম সব কিছু তুমি যদি ওকে জানাও ও তোমাকে ভুল বুঝবে, আমি নিজ থেকে জানালে হয়তো তুমি ওকে হারিয়ে ফেলবে। সব দায় তাই নিজ কাঁধে তুলে নিলাম। তাই তো নিয়ে এসেছি রে সারা জীবন। তোমার কোনো অনিষ্ট যে আমার সইবে না। সিদ্ধান্ত নিলাম যে করেই হোক আমাকে সরে যেতে হবে। অনেক অনেক দূরে। যেমন করে একদিন সরে গিয়েছিলাম তোমার জীবন থেকে। তুমি যত দ্রুত পারো অস্ট্রেলিয়া এসো। ওর এখন খুব প্রয়োজন হবে তোমাকে। আমার প্রতি তীব্র ঘৃণা থেকে ও যেন বেরিয়ে আসতে পারে তার জন্যে তোমার সাহায্য ওর বড্ড প্রয়োজন। ভেবো না। অল্প বয়সের মোহ খুব দ্রুত কেটে যায়। তোমরা ভালো থেকো। তোমায় চাঁদনী লিখবো না মুনের মা অনেক ভেবেও স্থির করতে পারিনি। তাই সম্বোধনহীন এই চিঠি। তুমি তোমার ইচ্ছে মতন লিখে নিও। এক জীবনে তোমায় নিয়ে বাঁচা হলো না। এক চিঠিতে দুজন না হয় থাকলাম অনন্তের সাক্ষী হয়ে। তোমার হাদারাম দোদুল।। বিঃ দ্রঃ- প্রেশারের ওষুধটা ঠিক মতন খেও। মুনের জন্যে তোমায় বাঁচতে হবে আরও কিছু কাল। ও হ্যাঁ তোমাদের কিছু ছবি ওর কাছ থেকে চেয়ে নিয়েছি আর তোমার কিছু ছবি ওর ওয়াল থেকে চুরি করেছি। শুধু তোমার ছবি ওর কাছে চাই কি করে বলো? এটুকু নিশ্চয়ই ক্ষমা করবে? তোমার মূল্যবান সময়ের অনেকটা নিয়ে নিলাম। ভয় নেই তোমায় লেখা এটাই আমার দ্বিতীয় ও শেষ চিঠি।
literature

অতঃপর জ্যোৎস্না রাত : ফারহানা সুমী
অন্ধকারে ঠিক দেখা যায় না রাস্তাঘাট বিচ্ছিরি কালো শাড়িতে যেন মুড়ে আছে। পাশে চা দোকানে পুলকি আলো দিব্যি টের পাচ্ছে বাতাসের অস্থিরতা, বুড়ো চাচা চাদর টেনে নিচ্ছেন সাথে চায়ের কাপে চামুচের শব্দ করছেন, পিক করে মুখ ভর্তি পানের পিক ফেলছেন, আর বলছেন -তোর বাপ কবে ফিরলোরে রমিজ্জা? শুনলাম তোর বাপ নাকি মেলা টাকা আনচে… ফিসফিস করে বললেন- এত টাকা পাইচে কই জানস নাকি কিচু তোর বাপ কিচু কইচে? -হু কইচে চাচা। -তা কি কইচে বল শুনি, বল রমিজ্জা তোরে এক কাপ চা খাওয়ামু নে… আরে ভাবিস না টাকা নিমু না, এবার কি ভেবে যেন রমিজ বলল- -চুরি কইরে আনচে চাচা, ঐ পাড় হইতে। মায়েরে কইতে শুনচি ওপাড়ে চুরি কইরতে যায়। দেহ না বাপ আমার কই জানি উদাও অয়। মাঝে সাঝে তো ১০/১৫ দিনও ফেরার নাম থাহে না। মা তো এ নিয়া খালি কান্নাকাটি করে। ফুলিরে নিয়াও চিন্তায় আচে। ভ্রæ কুঁচকিয়ে আরো নড়েচড়ে বসেন রওশন চাচা, -ফুলি’র কি হইলো রে রমিজ্জা? -অরে নাকি ভূতে আচর করচে -সর্বনাশ কচ কি! -কয়দিন আগে মা জিন ঝারানি ঐ যে নাম হারুন মালিক, ঐ বেটার লগে কতা কইলো, একখান ডিম আর একখান কালা মুরগি দিতে কইলো ঐ বেটা, মাও কইচে বাপ আইলে দিবোনে। -আমি তো কই দেওনের কাম কি, মাইয়া মানুষ বড় হইচে বিয়া দিলে ঠিক হইয়া যাইবো, -চাচা এক গেলাশ পানি দাও তো। পানি গিলতে গিলতে আবার প্রসঙ্গ তুলে ফুলির। -কি কও চাচা খারাপ কইলাম নাকি? -ঠিক কইচস! -খালি খাওনের বুদ্ধি বুঝলি? -হু চাচা আমি তো কই ভূত-টুত কিচু না, টেলিভিশনে কয় যে দেহো না ভূত বইলতে কিচু নাই দুনিয়াতে খালি ভণ্ডামি, -নারে রমিজ্জা পানের পিচকি ফেলে বললেন রওশন চাচা, এডা মানতে পারলেম নারে রমিজ্জা। আমাগো বাপ-দাদারা কি মিচা কইচে নাকি? জন্মের পর থেইকা তো কত শুইনলাম, আর ঐ দিন মসজিদের মোল্লা ভাইরে যে ভূত ধরচে দেহোচ নাই কি করচে বেটা। এডারে তো অস্বীকার করন যায় না। -তা… ঠিক কইচো,. -যাউকগা তোর বাপের কতাকান ‘ক’… আসলে কি তোর বাপ টেয়াগুলান চুরি করে আনচে রে রমিজ্জা? -হু চাচা। গলায় জোর দিয়ে বলে রমিজ, -তা আর কই কি। -নিজের বাপ নিয়ে এমনে কস্ খটকা আগতাচে আমার। -বিশ্বাস অইলো না এডাই তো… ! -হইচে… তয়…। পানির গøাসটা শব্দ করে রাখতে রাখতে বলে -দেহো চাচা ছেলে হইয়া বাপের নামে তো এমনি এমনি কইতাচি না, কারণ আচে বইলাই তো কইতাচি। -তা কারণ ডা ক দেহি, কি হইচে তুগো বাপ বেটার মইদ্যে? -হ চাচা অন্যদিন কমু নে আজ যাইগা, রাত হইচে নে। যাওয়ার সময় রমিজ আবারও পিছন ফিরে বলে ওঠে -চাচা কাইল তমারে একখান জিনিস দেখামু নে, মজা পাইবা। অন্ধকারে দাঁত দেখিয়ে হাসি মুখে চলতে শুরু করে রমিজ। রাস্তার দু’পাশে কয়েকটা আম গাছ দাঁড়িয়ে। পাতারা নড়ছে আপন মনে। কেঁপে উঠছে রাত্রির শরীর। একটু দূরে বাড়ির পাশে হেঁকে যাচ্ছে কয়েকটি কুকুর প্রতিরাতের মতো। কে যেন বাড়ির পাশ দিয়ে হেঁটে যাচ্ছে। কেবল বাড়িতে পা দিতে যাবে রমিজ, কাশির শব্দ শুনে চোখ নাড়িয়ে দেখে বাবা সিগারেট টানতে টানতে পা বাড়াচ্ছে দক্ষিণে। সামনে আছে বুক চওড়া এক মাঠ, পাশে কিছু আকাশি গাছ। আকাশ ছুঁই ছুঁই। তার পাশে যে রাস্তা চলে গেছে শহরের দিকে, সামনে গেলেই অনেকের আড্ডাখানার জন্য ঝোপঝাড়ের মতো একটি ছোট বাড়ি দেখা যায়, সেখানে প্রতিরাতে জুয়ার আড্ডা বসে। কেউবা আবার বোতলের খয়েরি জলে গিলে খায় তাদের সময়। রমিজের বাবা জাফরও তাদের একজন। শেষ রাত পর্যন্ত ওখানে পড়ে থাকে সে। জুয়ায় বোর্ডের পুরো টাকাই উড়ায়, বোতলে নিজেকে ডুবিয়ে রাখে ছোট-বড় সঙ্গ পার্টিদের নিয়ে নিত্যদিন। সচ্ছল সংসারের কর্তা যে তিনি ঠিক তাও নয়। জন্মগত সূত্রে তার বাবার কাছ থেকে পেয়েছিলেন কয়েক বিঘা জমি ও বসত ভিটেটা। কিছু জমি বিক্রিও করে দিয়েছেন বাবার মৃত্যুর পর পরই। সবই উড়ালেন জুয়া আর বোতল কেনায়। কয়েকবার পুলিশের ধাওয়াও খেয়েছেন কিন্তু হাতেনাতে ধরা পড়েনি একবারও। এক রাতে তো পুলিশের ধাওয়ায় তাকে দৌড়াতে হয় দুই কিলোপথ, পরনের লুঙ্গিটাও খুলে পরেছিল ধান ক্ষেতের আইলে। ঐদিন ছিল আষাঢ়ের রাত, রাতের শেষে অন্ধকার ছেয়ে যখন বাড়িতে ফিরলেন তিনি, সে কি কাণ্ড, স্ত্রী হালিমা চেঁচামেচি শুরু করে দিয়েছিলেন। -রমিজ্জার বাপ তুমি কি লইজ্জার মাথা খাইচো! এতবার পুলিশের ধাওয়া খাইচো লইজ্জা হয় না! দু’বাচ্চার বাপ হইচো ওরা যে বড় হইচে ঐ দিকে খেয়াল আচে কোনো?! স্বামীর কোনো সারা না পেয়ে আরো জোরে চেঁচিয়ে উঠেন হালিমা। -আমার জীবন তো শেষ, আল্লারে আমারে তুইলা নাও না কেন, আমার আর বাঁচার ইচ্চা নাই। ছেলে রমিজ তখন মাকে সামাল দিতে বলে- -চিন্তা কইরো না মা, সব একদিন ঠিক হইবো। এই বলে এমনভাবে তার বাবার দিকে তাকালো যেন তুমুল ঘৃণায় সে তখন তার বাবাকেও খুন করতে হাত কাঁপত না। তবুও মায়ের কথা ভেবে নিজের ক্রোধকে দমন করে অনেক কষ্টে। ১৫ বছরের মেয়ে ফুলিও কান্নার ঝড় বইয়ে দেয় মুখ চেপে যেন কেউ শুনতে না পায়। ভেতরের দরজার ওপাশে দাঁড়িয়ে চোখ মুছে যাচ্ছিল মেয়েটি। তাকেও সান্ত¡না দেয় রমিজ। -কাঁনদিস নারে ফুলি, দেখিস একদিন বাবা ঠিকই বুঝবো। এখন ঘরের দরোজায় বসে আছেন মা হালিমা। ফুলি উঠানে পায়চারি করছে দেখে মা বলে উঠেন – ওই ফুলি চুল ছাইড়া দিয়ে উঠানে হাঁটছ কেন ঘরে আয়, এমনিই তো তোরে ভূতে আচর করছে ঘরে আয়। রমিজ দেখে বাড়ির আশপাশে প্রত্যেক ঘরের বাতি নিভানো, শুধু গোয়ালঘরের পাশের বাতিটা জ্বালানো প্রতিরাতের মতো। মা বললেন – -কি রে রমিজ্জা আসছিস বাবা?! -হু মা। ঘরের দরজায় আসতে আসতে ফুলির দিকে চোখ রাখে রমিজ। -ঐ ফুলি, এতরাতে বাহিরে হাঁটোস কেন আয় ঘরে। এবার চুপচাপ ঘরের ভেতর ঢোকে রমিজকে খাবার দেয় ফুলি। মা হলিমা বলেন -ঐ ফুলি তোর ভাইরে মাছের মাথাখান দিস, মাচায় দেখ টমেটোর খাটা আচে ঐডাও দে। রমিজ ভাতের এক লোকমা গিলতে গিলতে বলে- -২টা মরিচ দে তো ফুলি, লগে একটা পেঁয়াজের ফালা দে। মা পাশের ঘরে শুয়ে থেকে বলে ওঠেন -রমিজ্জারে পেঁয়াজ খাইস নারে বাজান, ২ খান পেঁয়াজ আচে কাল লাগবো ২ খান। একটু থেমে আবার বলেন- -তোর বাপ তো কোনো বাজারও আনে নাই, আজ ২ দিন… বাড়ি ফেরার পর থেইকা তো কতাবার্তাও নাই। মানুষটা যে কই যায় কি করে কইয়াও যায় না। বলতে বলতে চোখের কোণে সুতো টেনে ধরে হতাশার জল দুই ফোঁটা। খাবার থালায় বসে রমিজ বলে -কই যায় তুমি জানো না?…জানোই তো… খাবার গিলতে একটু সময় নিয়ে আবার বলে, পতিদিন যেহানে যায়, মতিনগো লগে আর। কি, বেটা বুইড়া অইয়াও আমাগো লগের পোলাপানগো নিয়া তামাসা কইরা বেড়ায়, বেটা বজ্জাত একটা!- -রমিজ্জারে এমনে কইস না, শত হোক তোর বাপ। ভেতরের ঘরে সুপারি কাটার শব্দ হচ্ছে, বোঝা যাচ্ছে হালিমা বেগম পান বানাচ্ছেন। চিন্তিত হলে তিনি পান চাবান। ঘুমাবার আগে তো খেতেই হয় তার নিয়মমতো। সাথে জর্দা। আজ না থাকায় জর্দা ছাড়াই খাচ্ছেন। -কাইল সহালে মার জন্যে একখান জদ্দার ডিব্বা আনিস তো বাপ, কয় দিন ধইরা তোর বাপরে কইলাম শুনে নাই। না শোনার ভান! -ঠিক আছে মা, আনমু নে, এহন চুপ থাকো! কথা শুরু করলে থামার নাম নেন না তিনি, এবার ফুলিকে বলে উঠলেন -ফুলি ও ফুলি ফুলিরে! বাসন কাসন গুলান দুইয়া ঠিক কইরা রাখিস, নাইলে তেইল্যাচোরা চাটবো নে। ভালো কইরা ধুইস্ দাগ যাতে না থাহে। নুড়ি আর ছাই দিয়া ধুইস্। ফুলি রীতিমতো বিরক্ত -বারেবারে এক কথা কইও না তো মা! একবার কইলেই তো অয় আমি সব ধুইয়া রাখমুনে। ফুলির কথায় এবার কিছুটা চুপ হলেও মিনিট পাঁচ পর আবার বললেন -দরজা জানালা ঠিকঠাক আছে কিনা দেখ তো ফুলি। ঘরের চিপাচাপাও দেখ। প্রতিরাতেই হালিমা এভাবে ঘরের সব দেখেশুনে ঘুমাতে যান। মাঝেমধ্যে ফুলিকে দেখতে বলেন। একরাতে ফুলিকে দেখতে বলায় সে তো রীতিমতো বেঁকেই বসেছে -চিপায় কি কেউ বইসা থাকে মা? যতসব আজগুবি কতা! -আজাইরা নারে পুলি তুই জানস না কারণ আছে। হালিমা তখন ফুলিকে পুরোনো কিছু কথা খুলে বলেন, -তোর বয়স তহন চার মাসের মাথায়, পুরান বাড়িতে তহন তোর দাদা-দাদি তোর বাপ আর আমি আছিলাম, তোর ভাই আর তুই তহন ছোট আছিলি, তুই তো কোলে। ঐসময় আমাগো সব চুরি হইছিলোরে ফুলি! ঘরের মইধ্যে চোরডা আগে ঢুইকা আছিল, হগলে ঘুমানের পর আর কি আমাগো সব নিয়া গেল চোরে। সেই ঘটনা চুপচাপ মনোযোগ দিয়ে শুনল ফুলি। এখন নতুন বাড়ি, খোলামেলা জায়গায়। ঐরকম বিপত্তিতে পড়তে হয় না আগের মতো। তবে কদাচিৎ চুরি হয় ঠিকই ঘরের লোকেই তা হাতিয়ে নেয়। হালিমা তা বুঝেন, জানেন তার স্বামীর হাত নাড়ানোর স্বভাব আছে অনেক আগ থেকেই। একরাতে ঘুমের মধ্যে হালিমার নাকফুল খুলে নিয়েছিল তার স্বামী জাফর। রাতে টের না পেলেও যখন পেলেন তখন নাক শূন্য। -বাটি চালান দেওন দরকার কবিরাজ রে ডাইকা আইনো তো … বিকালে বাটি বা পানি চালান দেয়ামু, সব পরিষ্কার হইবো চোর কেডা। আমতা আমতা করে প্রসঙ্গ এড়াতে চেষ্টা করেন জাফর। -আরে মনে হয় তুমি ভুল করতাছো, নাকফুলডা হারাইয়া ফেলছো টের পাও নাই? -না রমিজের বাপ, আমার ঠিক মনে আছে ঘুমাইবার আগেও আছিল, ঘুমে কিছু একটা ঠাওর পাইছি, আমার নাকে কেউ হাত দিচে। ঘুমের ধান্দায় চোখ খুইলতে পারি নাই…। জাফর তবুও জোর দিয়ে বলেন -তোমার মনের ভুল… দেহো কই পইরা আছে পাইবা কোনো একসময়। বুঝার বাকি থাকে না হালিমার, চোর তবে…অন্য কেউ না… এলাকাতেও একাধিকবার চুরিতে সঙ্গ বাড়িয়েছিল জাফর কিন্তু কোনোবারেও ধরা পড়েনি বলে চোর নামটা তার ঘারে এসে পড়েনি কখনো। জানাজানিও হয়নি লোকের কাছে। যারা জেনেছিল স্ত্রী হালিমা ছেলে রমিজা আর মেয়ে ফুলি। হালিমা অনেক বুঝানোর চেষ্টা করেছেন -ছেলে মেয়ে বড় হইছে ওদের তো সবার লগে চলতে হইবো, আর ফুলির তো বিয়া দিতে হইবো নাকি? তোমার এগুলা আকাম কুকামের কথা শুনলে কে ওরে বিয়া করবো ভাবচো কিচু? কে শুনে কার কথা… জাফর তার নিজ মর্জিতে চলেন। কখনো ঘরে এসে পড়ে থাকেন বিছানার এক কোণে, কখনো সারাদিনই বাহিরে… বাড়িতে আসার নাম থাকে না। অনেক সময় কোথায় যে চলে যায় কয়েক দিনও ফেরার নাম থাকে না। মাঝে মাঝে দিনের অংশে এক দুসপ্তাহের শরীরেও ভেসে ওঠে জাফরের অনুপস্থিতি। কেউ কেউ বলে অন্য পাড়েও সে জুয়ার আসর বসিয়েছে, ব্রিজের এপাড়ে হাজতখোলা এলাকার হাইস্কুলের পাশে এলাকার অনেকে দেখেছে তাকে। আগে স্বামীর খুঁটিনাটি খুঁজে বের করলেও এখন আর খোঁজখবর নেয়ার আগ্রহ করেন না হালিমা, কি দরকার এতো পাহারা দেয়ার? যা খুশি করুক! পুরুষ মানুষ, ভাত কাপড় ঠিকঠাক দিলেই তো হলো। এভেবে স্বামীর হাল ছেড়ে এখন দিব্যি ছেলেমেয়েকে নিয়েই ভাবেন তিনি। ছেলে রমিজ্জার বিয়ের বয়স হয়েছে, এর মধ্যে মেয়েও দেখা হয়ে গ্যাছে কয়েকটা; পাশের গ্রামের মান্নান মিয়ার মেয়ে চামিলিকে রমিজের মনে ধরেছে। রমিজ নিজে জানিয়েছে এ কথা। বিয়ের দিন তারিখও ঠিক হওয়ার পথে ছিল, সেই মুহ‚র্তেই প্রসঙ্গ তোলেন জাফর আদান প্রদানের কথা। মেয়ের বাবাকে বললেন -এক লাখ টাকা, আর মেয়ের সোনার টিকলি কানে হাতের সোনার জিনিস কিন্তু আপনাগোই দিতে হইবো বেয়াই সাহেব। মেয়ের বাবা শুনে তো সাফ নিষেধ, -না এত কিচুু দিয়া বিয়া! মানতে পারলাম না। কথার এক পর্যায় মেয়ের বাপ বৈঠক ছেড়ে উঠে চলে যায়। রমিজ অনেক চেষ্টা করেও পারেনি পরিস্থিতি অনুক‚লে আনতে। সেই থেকে বাবার প্রতি ক্ষোভ শুরু হলো রমিজের। সাথে তার চালচলনের বিষয়ে যে রাগ ছিল তাও যোগ হয়ে একের পর এক ঘৃণার আকার হলো পাহাড় পরিমাণ। মনে হলেই মাঝে মাঝে নিজের ভেতর ক্রুদ্ধ হয়ে ওঠে। হারামি! লোভী একটা! সব কিছুতে টাকা হাতানোর ফন্দি! বাপ না হইলে অনেক আগেই ব্যাটারে… !!! মাঝে মাঝে আপন মনে ফুসে ওঠে রমিজ্জা। বজ্জাত শালা। আবছায়ার আবরণ কাটছে ভোরের রুপালি চাদরে। আধো আলোর মাঝে নিস্তব্ধতার আঁচল টেনে ধরে আছে আশপাশ। পাশে আমের ডাল থেকে পাখির কিচিরমিচির শব্দ জানান দিচ্ছে সকালের, চারপাশ থেকে সুর ভেসে আসছে আজানের। কাছে দুটা মসজিদের আওয়াজই অধিক শোনা যাচ্ছে অন্যদিকের আজান থেকে। হালিমা ঘুমের দম ভেঙে ঘর ঝাড়ু দিয়ে এখন উঠোন ঝাড়ু দিচ্ছেন। গ্রাম এলাকার একটা কথন আছে, সকাল সন্ধ্যা ঘর, উঠোন ঝাড়ু দিলে ঘরে লক্ষী আসে, ঘরে রহমত আসে। ফুলি এখনো ঘুমিয়ে। হালিমা ডাকাডাকি শুরু করলেন -ও ফুলিলো আর কত ঘুমাবি উঠ্ আজান পড়ছে। ফুলি ঘুম থেকে উঠে সোজা চলে যেতে লাগে বাঁশঝাড়ের কাছে। -ওই ফুলি সহাল সহাল ঐ হানে কেন্ যাস কি হইচে তোর আজকাল তোর কিছু আমার ভালা ঠেকতাছে না। কয়দিন ধইরা দেখতাছি… ফুলি কিছু না বলে মুখ ভার করে চলে গেল ঐ দিকেই। রমিজ কেবলি বিছানা ছেড়ে ঘর থেকে বের হলো, হাত এদিক সেদিক করে শরীরের অলসতা ভাঙছে। -রমিজ্জারে, শুন বাবা আজই তুই ভূত ঝারানির বেটারে নিয়া আইবি। ছেলের কাছে গিয়ে খুব চিন্তিত স্বরে বললেন হালিমা। -কেন্ মা কি অইছে আবার… -কি হইব রে বাপ, মাইয়া ডারে ভূতে যে আছর করচে ঐ ডা তো দিন দিন বাড়তাছে, কান্নার স্বরে বললেন তিনি। মাথায় হাত দিয়ে ঘরের দড়জায় বসে পড়লেন। এহন কি হইবো রে রমিজ্জা? মাইয়াডার তো বিয়া দেওন লাগবো, লোকে জানলে মাইয়াডারে বিয়া…। হালিমার চোখ মুখ শুকিয়ে যায়। রমিজ চিন্তা করতে নিষেধ করে তাকে। – আজি আমি ভূত ঝারানিরে নিয়া আমু মা এহন শান্ত হও, কাম থেইকা আসনের পতে নিয়া আমু নে,। তখনই চুপচাপ পাশ দিয়ে ঘরে ঢুকে গেল ফুলি। রমিজ কাজে যাবে, তাই হালিমা ফুলিকে খাবার দিতে বলেন, -ওই ফুলি তোর ভাইজান রে খাইতে দে তাড়াতাড়ি। কাঁচামরিচ আর পান্তা খেয়ে কাজে রওনা হলো রমিজ। ততক্ষণে সূর্য ছড়িয়ে পড়েছে চারপাশ। সোনালি লেবাস উঠোন জুড়ে মরিয়া হয়ে উঠেছে। রোদ দেখে ঘর থেকে কাঁথা বালিশ রোদে নিয়ে এলেন হালিমা। কয়েকটা ভেজা কাপড় ঘরে পড়ে আছে। -ও ফুলি ঘর থেইকা ভিজা কাপড়গুলান নিয়া আয় রোদে দিইয়া দেই। এমন সময় রমিজের বাপ উঠান পেরিয়ে ঘরে ঢোকে। -এহন আওনের কাম কি লাগচে না আইলেই তো অইত! – -বেশি চিল্লাবি না খিদা লাগচে খাওন দে। -কিসের খাওন? খাওন কি আসমান থেইকা আহে। আইসা আইসা খালি খাওন গিলবা, বাজার কনে? কয়দিন হইলো পোলাপানগুলা খালি মরিচ ভাত খায় চহে দেহো না? – কেন্ রমিজ্জা কি করে! ওরে দিয়া বাজার করাইতে পারলি না? খালি পেচাল পারস আমার লগে! – খালি রমিজ্জারেই দেহ না? তুমি কি করো! পোলাডা আর কত করবো! খাবার দিতে দিতে বিড়বিড় করে বলেন হালিমা – হায়রে কপাল আমার! মরন যে ক্যান অয় না! কাজ থেকে ফেরার পর রওশন আলী চাচার দোকানের বেঞ্চিটাতে এসে বসলো রমিজ। শরীরে গরম হয়ে আছে তাপে, কপাল থেকে ঘাম ঝরছে, শার্টও ভিজে চুপসে গেছে, চুল হালকা ভেজা খরের রূপ ধরে আছে। -কিরে রমিজ্জা খুব গরম পড়ছে নাকি? -কেন্ টের পাইতাছো না? ও তোমার তো সারাবচরই (সারাবছর) শীতকাল, চাদর একটা সারাবচর গায়ে দিয়া রাহো, যাগগা একগেলাশ পানি দেও… -চা খাবি? -হ লগে বিস্কুটও দিও? -বেচাকেনা বালা হইতাছে নারে রমিজ্জা, দুই একটা লোকই আহে, তা দিয়া অয় না কিচু, সারাদিনে ৫০ টেয়াও ওডে না… চা বানিয়ে রমিজ থেকে চোখ সরিয়ে পাশের লোকের দিকে তাকিয়ে বলেন রওশন চাচা, -মিয়া ভাই চা লন। এবার রমিজকে এক গøাস পানি দিলেন। সে কুলি করে মুখ ধুয়ে নিল বাকি পানিটুকু দিয়ে গলা ভিজিয়ে নিল কিছুটা। – রমিজ্জা কাইল যাওনের সময় যে কি দেখাইবি কইছিলি। কি দেখাইবি? রমিজের মনে পড়ে -অ হ্যাঁ বলছিলাম, খাড়াও বাড়ি থাইকা নিয়া আইতাচি। এই বলে বাড়ি চলে গেল রমিজ মিনিট দশের মধ্যে ফিরে আসল, -চাচা… হাসি মুখে শার্টের পকেট থেকে একটা মোবাইল বের করল রমিজ -দেহো কি আনচি। -ওরে! চোখ মাথায় উঠে গেছে রওশন আলীর -এ মোবাইল কই পাইছিসরে রমিজ্জা! কিনচিস! কোন্ থেইকা কিনচিস? -থামো চাচা কইতাচি, এডা পুরান মোবাইল, কম দামেই কিনচি, আগের হাপ্তা যেহানে কাম করলাম, ঐহানে আমাগো লগে কাম করে, ওয় কইতাছিল মোবাইল বেইচা দিব, -অয়ে এত দামি মোবাইল কই পাইলরে রমিজ্জা! চুরি করছে? -না ঐডা নাকি ওরে কোন আত্মীয় বিদেশ থেইকা দিছে… -হু… মাবাইলডা কিন্তুক দামি মাবাইলরে। নিজের হাতে নিয়ে এদিক সেদিক করে দেখছেন রওশন চাচা। – হু দামি হইবো এমন সময় এলাকার মেম্বর সাহেবের ছেলে হাকিম এসে হাজির, -চাচা একটা সিগারেট দেও দেহি, ফুয়াই বইসা বইসা… সে কার জন্য যেন অপেক্ষা করছে। এদিক সেদিক তাকানোতে বুঝা যাচ্ছে এবার রমিজের দিকে তাকিয়ে বলে -কিরে রমিজ্জা কি অবস্থা তোর কামকাজ কেরুম… বলে কথা একটু আটকে নিয়ে শুদ্ধ করার চেষ্টা করে… -কিমুন চলে… -হু বালো…ই… -ওরে জানোস্ নাকি হাকিম আবার বলে উঠে -কদিন পর আমাগো বড় ভাই মুনশি যাত্রার ব্যবস্থা করছে, হুনছ… -ইহ…আবার শুদ্ধরূপ দেয়ার চেষ্টা শুনছিস…? হ হনছি। -তাইলে আসিশনে, রওশন চাচা, তুমিও আইসো দুষ্ট হাসিতে বলে হাকিম… -ভালোই মাল আইবো, বুঝলা? রমিজ বিরক্ত হচ্ছে শালাটা যে কখন যাইবো, মনে মনে বলে যা শালা! পেচাল কম ছার। কথার ফাঁকে ফাঁকে সিগারেটের ধোঁয়া ছাড়ছে হাকিম, আবারও এদিক ওদিক তাকাচ্ছে… মিনিট পাঁচ পর দেখা যাচ্ছে কয়েকজন এলাকার ছেলে হেঁটে আসছে এদিকে, হাকিমের সাঙ্গপাঙ্গ। ওই! এত দেরি করলি কেন? বলে তাদের দিকে এগিয়ে গেল হাকিম। শান্তির নিঃশ্বাস ছাড়ে রমিজ, শালা গেল! -নে তোর মোবাইল। -চাচা, মোবাইল হাতে নিয়ে আবার মুখে হাসি ভাসিয়ে বলে রমিজ, -এদিকে আহো তোমারে আরো কিছু দেহামু… এই দেহ… ওরে! কেডারে এডা! কার চবি (ছবি)? বউ মার নাকিরে…? বলতে বাঁকা হাসি ফুটিয়ে তুলেন রওশন চাচা, বাড়ি কই মাইয়ার? -চাচা চিনি না তো এগুলান ফেইজবুকের মাইয়া, টেলিভিশনে দেহো না ইন্টারনেটের কতা কয়, এই হইলো ইন্টারনেট। -ও আইচ্ছা -হু চাচা দেহো এ মাইয়াডা সুন্দর না? -বাতিজা আমি যে তোর চাচা হই ভুইলা গেছস নাকি? -আপন চাচা না হইলেও সম্পর্কে চাচা কিন্তক -হা হা হা…!! কি যে কও চাচা হাসি থামায় রওশন আলী। -চালাইয়া যা, পাইলে একখান সুন্দর বউ মা নিয়া আয় নেট থেইকা। -হাহাহা তুমি না! লজ্জায় লাল হয়ে যায় রমিজ। মায়ের কথা মনে হতেই চট করে বলল- চাচা এহন যাই এট্টু কাম আছে -কই যাস -ভূত ঝারানোর বাড়ি, মা কইচে বেটারে নিয়ে আইতে। যাই পরে আমুনে বলে চলে যায় সে হারুন মালিকের বাড়ির দিকে। কয়েকদিন হলো হারুন মালিককে বাড়ি গিয়েও খুঁজে পাচ্ছে না রমিজ। শুনেছে অন্য এলাকায় সেই একই কাজে গেছে। সপ্তাহ খানেক পর ফিরবে, এ নিয়ে হালিমা খুব চিন্তিত হয়ে আছেন। কি যে করবে… ভেবে কুল পাচ্ছেন না তিনি। এদিকে ফুলিও কেমন যেন হয়ে যাচ্ছে। কারো সাথে ঠিকঠাক কথা বলছে না কেমন যেন মুখ ভার করে বসে থাকে সারাক্ষণ। দিনের অবসরের অনেকটা সময় পুকুর ঘাটেই বসে কাটায়। রমিজদের বাড়ির একটু দূরে পুকুর ঘাট। ঘাটে বসলেই হালিমা চেঁচিয়ে ওঠেন -ফুলিলো আর কোনো বালা জায়গা পাস না বসার জন্যে, খালি পুকুর ঘাটে বসোছ। কিলো ওহানে কি তোর? গ্রামে সবার মতো হালিমাও বিশ্বাস করেন পুকুর ঘাটে ভূত জিন পরীরা আশ্রয় নেয়। বিশেষ করে দুপুর ও সন্ধ্যা দ্বীপের সময়। অমন আচরণে বিরক্ত হয়ে ওঠে ফুলি তবুও কিছু না বলে ফিরে যায় ঘরে। সারাদিন মায়ের সাথে একাজ ওকাজে হাত বাটে। এখনও মায়ের সাথে কাজ করছে সে। রমিজ আজ সন্ধ্যায় বাজার থেকে মাছ নিয়ে আসার পর থেকে মাছ কাটা নিয়ে ব্যস্ত হয়ে আছে ফুলি আর তার মা। রমিজ শার্ট পরে বের হওয়ার প্রস্তুতি নিচ্ছে। -কি রে আজ নতুন শার্ট পরতাচিস্ কই যাইবি? -হু বাইরে যামু এট্টু কাম আচে। শার্ট টেনে ঠিক করতে করতে বলে- আইজ ঘরে আইতে দেরি হইবো, চিন্তা কইরো না, দরজা আটকাইয়া গুমাই যাইও। -খাওন দিমু? -হু দেও ভাত খাইয়াই যাই। মাছ কাটা শেষে রমিজকে খাবার দেয় মা, মাছের রসে ঘরে পিঁপড়া ধরেছে। রমিজের পায়ের কাছে কয়েকটা পিঁপড়া হেঁটে যেতে থাকে, -ইহ! কি বজ্জাত হিমরা, খেইতেও শান্তি দেয় না বজ্জাত! পিঁড়ি থেকে থেকে নড়ে খাবার শেষ করে ঘর থেকে বের হয়ে যায় রমিজ। কিছুক্ষণ হেঁটে গিয়ে বসে রওশন চাচার দোকানে। রাত এগারোটা অব্দি ওখানে থাকে। এগারোটার পর রওশন চাচাকে নিয়ে চলে যায় জাম তলির ওদিকে। যেখানে শুরু হবার কথা যাত্রাপালা। গাছের আনাচে কানাচে লোকের অনেক ভিড় করে আছে। একটু দূরে এলাকার সাঙ্গপাঙ্গ নিয়ে আড্ডা দিচ্ছে মেম্বারের ছেলে হাকিম। রমিজকে দেখে -ঐ রমিজ্জা, এহানে আয়! চাচা আসো, নেও এহানে, শুদ্ধতার প্রয়াস ঘটাতে আবার বলে, -এখানে বসো। -ঐ পিচ্চি আরেকটা চেয়ার নিয়া আয়। অন্ধকারে বসার জায়গা পাওয়া কঠিন তাও আবার এত ভিড়ের মাঝে হাকিমের কারণে পাওয়াটা সম্ভব হয়েছে। যাত্রা শুরু হয়ে গেছে, সবার মাঝে হইচই পড়ে গেছে ততক্ষণে। পাশে কেউ কেউ জুয়ার আসর নিয়ে বসেছে, যাত্রার দিকে চোখ করে আছে কেউ কেউ, কেউ আবার বোতল নিয়ে। হাততালি আর শিসের আওয়াজ ক্রমে বেড়ে উঠেছে। ভিড় আশপাশ, কেউ উত্তেজনায়- মুন্নি বদনাম হুয়ি ডার্লিং তেরে লিয়ে, গানের জটে মেতেছে। হাকিম বসা থেকে উঠে নাচতে থাকে, সেও বলে ওঠে -না না না…আই এম এ শীলা শীলা কি জাওয়ানি হু…হু… বাকিটা জানা না থাকায় না না না করে চিৎকার করতে থাকে, আর ওই একই লাইন গাইতে থাকে বারবার। রমিজও একটু একটু শরীর ঝাঁকাতে থাকে গানের তালে তালে। পাশ থেকে কে যেন বলছে -নাইকাডা নতুন নাকি? এর আগে দেহি নাই। -হু মনে অয় নতুন। ভিড়ে বোঝার উপায় নেই কে কাকে বলছে শুধু হইচইয়ের গমগম শব্দ শোনা হচ্ছে। দৃষ্টি এদিক সেদিক করে আশপাশ দেখছে রমিজ, -এত মানুষ বাপরে! কথাটা নিজ থেকে বের হয়ে আসে। রওশন আলী হঠাৎ -ওরে রমিজ্জা! দেখ, -কি? -ঐ দেখ দেখ তোর বাপ! -ও এডা আর নতুন কি চাচা, পতিবারই তো আহে, কিছুক্ষণ তাকিয়ে কিলবিল করে বলে- বেডা একটা বজ্জাত! বয়সের খেয়াল নাই!! -রমিজ্জা আমারও কিন্তু বয়স কম অয় নাই, তোর বাপরে বয়সের কাছাকাছি। -চাচা তোমার কতা আলাদা, ঐ বেটারটা তো!! কি কমু চাচা শালা বজ্জাত চুরি-জুয়া ছাড়া কিছু বুঝে না। তুমি তো এসবের দারের কাছেও নাই। চাচির খেয়াল রাহো, আর ঐ বেটা? বলে চুপ হয়ে আবার যাত্রার দিকে চোখ রাখে রমিজ। রওশন চাচাও চুপ হয়ে দেখতে থাকেন। যাত্রার নায়িকার চেহারা দেখে রমিজার চামিলির কথা মনে পড়ে। কতদিন চামিলিকে দেখে না সে। বিয়ে ভেঙে যাওয়ার পর আর দেখা যায়নি চামিলিকে। আগে তো মাঝেমধ্যে দেখা যেতো স্কুলের যাওয়ার পথে। এখন তাও না, তবে কি চামিলি আর স্কুলে আসে না? রমিজ চামিলিকে চেনে সেই ছোটবেলা থেকে। পাশাপাশি স্কুলে পড়াকালীন রমিজ তখন ১০ম শ্রেণির ছাত্র, চামিলি ৫ম শ্রেণির, রমিজ এসএসসি ফেল করার পর আর পড়াশোনা করার আগ্রহ করেনি। পরিবারে হাল ধরাই ঠিক মনে করে। বাবা যেহেতু পরিবার নিয়ে এত উদাসীন এই ভেবে তার নিত্যদিনের কাজ পরিবারকে নিয়ে। একসময় যখন রমিজের বিয়ের কথা আসে, চামিলিকে দেখার কাজ চলতে থাকে তখনই প্রথম কথা হয় রমিজের সাথে চামিলির। জানাশোনা থাকা সত্ত্বেও এর আগে কখনো কথা হয়নি ওদের। তারপর বিয়ে ভাঙার পর… ভাবতে বুকে কেমন চিকন একটি ব্যথা অনুভব করে রমিজ। নিজেকে সামলিয়ে আবার যাত্রার নায়িকার দিকে মনোযোগী হয়। রাতের শেষ ভাগে কয়েকজন পড়ে আছে জামতলীর রাস্তার মুখে। রমিজের বাবা জাফর, আর কয়জন এলাকার জুয়াড়ি লোকজন, বোতল গিলতে গিলতে -ওই! তুই এহানেও! কি রে হালিমা তুই সব খানে আমারে এত জ্বালাস কেন। ওই দেখ হালিমা গাছ থেইকাও নাইমা আইতাছে। জাফর বোতল ছোড়ে। যা একদম কাছে আইবি না, হারামি! যদি না যাস যাহ! দূর হ!!! শরীর ওঠানোর শক্তি নেই জাফরের, এদিক থেকে ওদিক এলিয়ে বসেন। -ওরে! পাশে পড়ে থাকা বোতলের দিকে চোখ মাথায় তুলে বলেন- তু…ই… বুতলেও… ক… কেম…নে ডোকলি…বু…তলে? হেহে হে হে……. ওরে দেখ্… সাথের আরেক নেশাখোরকে দেখিয়ে বলেন বউ… না… ব…উ না… দজ্জাল ব…উ আমার, বুতলের ভিতরে…। হু… ভা…ই… বুতলে… দেখতাচি… বউ… তোমার বই… না বউ মা…নে…আমাগো বউ… আমা…র ব…উ। ঠি…ক কইচি না জাফর ভাই? আঙুল নাড়িয়ে নাড়িয়ে বলে সাথের জন। হু ঠিক… হেহেহে… দেখচো…আ…মি ঠি…ক ঠিক কতা…ই কই। রাস্তা অন্ধকার হয়ে আছে। শুধু কয়েকটা টর্চ লাইট জ্বলতে দেখা যাচ্ছে হাকিমও তার সাঙ্গপাঙ্গের হাতে। যাত্রা থেকে ফেরার পথে আসতে -ঐ কেরে!! মেরে দেখে হাকিম – ঐ রে রমিজ তোর বাপেরে দেখা যায়! রওশন আলী বলেন -হরে রমিজ্জা তোর বাপ দেখ কি অবিস্থা। বাবার প্রতি প্রচণ্ড ক্ষোভ হলেও এমন অবস্থায় তাকে দেখে কিছুটা নরম হলো রমিজ। এগিয়ে আসে বাবাকে তুলে নিতে -ওঠো বাবা। রমিজ তার বাবাকে বাবা বলে ডেকেছে দীর্ঘদিন পর। – কেরে…রমু… বাপ… তু…ই। -হ বাবা ওডো…বাড়ি চলো। -না… তুই যা…তো…র…মার কাচে… ঐ বেটির কাচে আ…মি যামু না… যা তুই… ঐ দেখ্ …! তোর মা এহা…নে ও… কয়েকটা…। বেটি সব খানে জ্বালায়… যা তুই… যা…!!!!! অনেক জোর করে বাবাকে কাঁধে ভর করে তুলে নেয় রমিজ, রওশন আলীও একদিকে ধরে চলতে থাকেন পথে, কিছু পথ হাঁটলেই বাড়ি পৌঁছে যাবে ওরা, আর কিছু পথ বাকি। শরীর ঝিমঝিম করছে সেই সকাল থেকে। মাথা ভার হয়ে আছে। আজ বের না হয়ে শুয়েই কাটাচ্ছে জাফর মিয়া। – কই রে! একখিলি পান দে রমিজ্জার মা, মুখ হুগনা হুগনা লাগতেচে, ওই রমিজের মা হুনছোস? নাই নাকি ঘরে। রমিজ পাশের রুম থেকে শুনছে। ফুলি উঠোন থেকে খরকুটো রান্নাঘরে নিয়ে রাখছে, -ফুলি?! এতক্ষণ হালিমা বেগম পাশের বাড়িতে ছিলেন, প্রতিবেশী নাদিমের বউয়ের কাছ থেকে শুনে এসেছে, পাশের গ্রামে আরেক ভূত ঝারানি আছে। -ওলো ফফুল, আইজ আমার লগে এক জায়গায় যাবি দুপুরের পর। হুনচোসনি? -হু মা হুনচি, ঠিক আছে, যামুনে। ফুলি রান্নাবান্নার সব গুছিয়ে দিল রান্নাঘরে। রমিজ বের হতেই – মা কামে গেলাম -কিরে এহন কনে কামে যাবি, দুপুর তো হইয়া আইল। ভাবচিলাম যামু না, এহন মনে অইতাচে যাওন দরকার, আর বাড়ি থাইকাও কি করুম… যাই। হালিমা রান্না শেষ করতে প্রায় দুপুর গড়াতে থাকে। সূর্য ক্লান্ত হতে হতে বিকেল। -কই বাড়ির সব। রওশন আলী বাড়ি ঢুকতে ঢুকতে হেঁকে বলেন -জাফর ভাই আচো নি? রাস্তায় রমিজের কাছে শুনেছিল ঘরে আছে, তাই জেনে জাফরকে দেখতে এলেন রওশন আলী। ঘরে ঢুকে- কেমন আচো ভাই? রাতে তো যা অবস্থা দেখচিলাম তোমার! এহন বালোনি, জাফর বিচানা থেকে ওঠে বসতে বসতে বলেন -হু বালোই আচি এহন, তা দোয়ান কি বন্ধ কইরে আইচো। -না ভাই এক পিচ্চি রে বসাই দিয়া আইচে, ভাবলাম ভাইডারে দেইখা যাই। -হু বালা করচো, শরীর মন কোনো ডাই বালা নাইরে রওশন, কিচু বালা লাগে না…। -কি অইচে, ঐ শরীর ম্যাজম্যাজ করতে আচে, বিচানার উত্তরে একটা ব্যাগ দেখে মনে করেন রওশন, এ ব্যাগ এই তো ঐ দিন হাতে দেখচিলাম! মনে মনে একবার ভাবে, জাফরকে জিজ্ঞাস করলে কেমন অয়! বলেন রওশন আলী -ভাই একখান কতা কমু? -কি কতা কও। কইচিলাম কি, আমতা আমতা করতে করতে পরক্ষণে বলে ফেলেন তিনি -তুমি নাকি মেলা টাকা আনচো? কই পাইলা এত টাকা? -হা হা হা! রওশন হাসাইলা। কিছুক্ষণ হেসে বলেন তোমারে কেডা কইচে আমি মেলা টাহা আনচি? -হগলেদো কই হুনি, আর আমিও দেখচি তোমারে ঐ দিন একটা টাকার ব্যাগ আনচো। -ঐ ব্যাগটার কতা কইতাচো? -হু। রওশন রে, ঐডাতে কোনো টাকা নাই, কয়ডা কাগজ আচে, আসলে খুইলাই কই, কাউরে কমু না ভাবছিলাম, রমিজ্জারেও না। -টিক আচে। -তুমি তো জানো বাপ-দাদার কিচু জমি আছে। ভাবচি ঐ গুলান পোলার নামে কইরা দিমু…এরপর… কথার মাঝে হালিমা বেগম এসে হাজির। মাথায় কাপড় দিয়ে বলেন, – রওশন ভাই অনেক দিন পর আইলেন। ভাবির খবর কি? হু বালাই তয় এট্টু অসুখ, অ…বেশি কথা না বাড়িয়ে অল্পতে কথার ইতি টানেন -নেন ভাই পান খান হালিমাও পান মুখে নিয়ে বলেন, ভাইজান, আপনেরা কতা কন্ আমি এট্টু আইতাচি। -ঠিক আচে। এবার ফুলিকে ডেকে ওঠেন হালিমা – ও ফুলি ফুলিলো চল চল্ তাড়াতাড়ি – ফুলি মাথায় নারিকেলের তেল দিচ্ছে। -খাড়াও মা আইতেচি। আরে এত সাজন লাগবো না আয়, দুজনে বের হলো বাড়ি থেকে। ফিরতে ফিরতে সন্ধ্যা হয়ে গেছে। রমিজ এর আগেই ফিরেছে, জাফর ততক্ষণে বের হয়ে গেছে আবারও সেই জুয়ার আসরে। ফুলি ক্লান্ত মুখে বসে পড়েছে, আর ও… আহ শব্দ করছে। রমিজ জানতে চাইলে হালিমা বেগম তাকে খুলে বলেন -আরে ভূত ঝারানির কাছে গিয়ে ফুলিরে ঝারাই আনচি, ঝাড়ু দিয়া দুই একটা বাড়ি মারচে তো এ কারণে এট্টু ব্যথা পাইচে মনে অয়। এডা কিচু না ঠিক হইয়া যাইবো পরে। -মা তুমি ঠিক করতাচ না। অকারণে মাইয়াডারে কষ্ট দিতাচো কেন? হুনো ভূত-টুত কিচু না। মাইয়া বড় অইতাচে এডাই কতা। -হইচে এত জ্ঞান দিবি না। আমি কম বুঝি না তোর থেইকা। ছেলের কথায় কোনো গুরুত্ব দিলেন না হালিমা। সন্ধ্যা গাঢ় হতে শুরু করেছে ততক্ষণে। অভাবী বাতাস জানান দিচ্ছে জানালার পাশে। চালে গাছ থেকে ছোট ছোট ডানের শব্দ হচ্ছে দুএকটা। একসময় বাতাস তার অভাবের লেভাস ছিন্ন করে ঝড়ো বাতাসের রূপ ধরে ওঠে। এমন অবস্থায় কে যেন উঁচু স্বরে হেঁকে ওঠে বাহিরে – ওরে রমিজ্জা! রমিজ্জা তাড়াতাড়ি বাইর হ! তোর বাপ জানি কেমন করতাচে। বিদ্যুৎ না থাকায় অন্ধকারে টর্চ নিয়ে ঘর থেকে ত্বরিত বের হয় রমিজ। আরেকজনের কাছ থেকে বাবাকে কাঁধে তুলে নেয়। নিতে নিতে কেমন যেন ভেতরে হু হু করে কেঁদে ওঠে তার। হালিমাও বের হয়ে আল্লারে বলে চিৎকার দিয়ে কেঁদে ওঠেন। স্বামীকে ঘরে নিয়ে নিজের পাশে জায়গায় শুইয়ে দেন। কত রাত একসাথে শোয় না তারা? হালিমার মনে পড়ে যায় তারা শ্রাবণের কোনো এক রাতে শুয়েছিল শেষবার। তবে তার বেশি মনে পড়ে এক ভরা পূর্ণিমা রাতের কথা। মনে পড়ে জাফর বলেছিলেন- -হালিমা পূর্ণিমা রাইত আমার খুব পচন্দের রাইত। মাঝেমধ্যে দেখা যেত পূর্ণিমা রাতে লুঙ্গির নিচের এক মাথা ধরে উঠোনে হেঁটে বেড়াতেন অনেকটা রাত। কিন্তু জীবনের বাঁক উপবাঁকে এখন সব পাল্টে গেছে। কেমন যেন ভুলে গেছেন পূর্ণিমার স্বাদ বিলাস। এখন তো দেখেনই না আর। না দিনের সূর্য না রাতের ঝাঁকে বুক চওড়া পূর্ণিমা, হালিমাও সংসারে বাঁকে ঝুঁকে পড়েছেন। জাফর জুয়াতে গিয়ে চুরিতেও জড়িয়ে নিয়েছে নিজেকে। বাতাস অনেকটা থেমে গেছে এখন। টের পেয়ে হালিমা স্বামীর পা টিপা বন্ধ করে জানালার পাশে শাড়ির আঁচল টেনে দাঁড়ালেন। দেখেন আজ আকাশে কোনো পূর্ণিমা নেই। অসুস্থতা ক্রমে বেড়ে যাচ্ছিল জাফরের। শুয়ে বসেই সময় কাটাচ্ছেন ইদানীং। গ্রামের এক ডাক্তারকেও দেখিয়েছিলেন। ডাক্তার বলেছেন শহরে নিয়ে যাওয়ার কথা। রমিজও শহরে নেয়ার প্রস্তুতি নিচ্ছে কয়েক দিন ধরে। একটি জমি বিক্রির করা কথাও হচ্ছে, তাই আজ সকালে কাজে না গিয়ে ত্বরিত রওশন আলীকে নিয়ে চলে গেলো মেম্বারের বাড়ি। হালিমা বসে বসে শুধু চোখের জল-ই ফেলছেন। আশপাশের অনেকে তাকে সান্ত¡না দিচ্ছে – রমিজ্জার মা আল্লাহ যা করে ভালোর জন্যেই করে। কাইনদো না সব ঠিক হইবো ধইর্য ধরো। মায়ের মনমানসিক অবস্থা ভালো না থাকায় কয়েকদিন ধরে ফুলিই সম্পূর্ণ করছে ঘরের সমস্ত কাজ। সবার জন্য চা বানিয়ে হাতে তুলে দিল ফুলি। নেন চাচি আশপাশের যারা এসেছে তাদের দুজনকে ফুলি চাচি বলে ডাকে -চা নেন, আপনেও নেন চাচি। মা নেও তুমিও। -হু ভাবি তুমিও খাও কদিন ধরে তো মুখে কিচু নাও নাই। চা ডা খাও। মাথাব্যথা করছে হালিমার তাই চা হাতে নিয়ে ফুলিকে বলেন -ফুলি তোর চাচিগোরে মুড়িও দে। ঘরের মাচায় দেখ্ মুড়ির বাক্স, জাফর ঘরের ভেতর থেকে হালিমাকে ডাকছেন -রমিজের মা এদিকে আয় এট্টু…কইরে… -আইতাচি খাড়াও। কিচু লাগবো? – হু। কি লাগবো কও। -কাচে এট্টু বয় কথা আছে। দুর্বলতার কারণে গলা কাঁপছে জাফরের। কাশি হচ্ছে, হালিমা পাশ থেকে গøাসের পানি ঢেলে দিলেন। -নেও পানিডা খাও -দে। এহন বয় এট্টু কথা আছে। জাফর উঠে বসলে পাশে হালিমাও বিছানার এক পাশে বসে। কও কি কইবা। কথার এক পর্যায় চামিলির প্রসঙ্গ তুলেন জাফর। তার বাবাকে আসার জন্য খবর দিতে বলেন, হালিমা তেমন কোনো কথা না বলে মাথা ঝাঁকালেন -ঠিক আচে আইজই খবর পাটামু তুমি শুইয়া পরো। কতদিন পর হালিমা আর জাফর দুজনই শান্তভাবে কথা বলছে পরস্পরের সাথে। রমিজের কথা জিজ্ঞাস করলেন – পোলাডা কইরে। -কামে গেচে? -না মেমবরের বাড়ি গেচে। এটটু পর আইয়া পরবো তুমি ঘুমানুর চেষ্টা করো আমি যাই। ভাবিগো পান খাওয়াই আইতেচি বলে ঘর থেকে বের হয়ে গেলেন হালিমা। সবাইকে বিদায় করলেন। রমিজ বাড়ি আসতে রওশন আলীকে খবর দিতে বললেন। -রমিজ্জারে তোর নওশন চাচারে এটটু বাড়ি আইতে কইস তো। রাতে আইতে কইস হালিমার কথামতো রওশন আলীকে বাড়ি আসতে বলে রমিজ। সন্ধ্যার পর আসলে কথা হয় -রওশনরে একটা কাম করে দে ভাই। -কি কাম কউ। -চামিলির বাপরে এটটু খবর দে, বাড়ি আইতে ক’ ওর লগে কতা কওন দরকার। আরো দু একজনকেও খবর দিতে বলেন এলাকার। – চামিলির বাপের ব্যাপার টা না অয় বুঝলাম, বাকিগুলার লগে কি কাম জাফর ভাই? -টেয়া পয়সার লেনদেন আচে নাকি? -জীবনে তো অনেক পাপ করচিরে রওশন, চুরি চামারি বাটপাড়ি, কম করি নাই শহরে যাওনের আগে ওগো কাচে ক্ষমা চাইয়া যাই! – বুকে হাত দিয়ে অনেক কষ্টে কথাগুলো বলছেন জাফর। বারবার বুক চেপে কথার মাঝে কাশি দিচ্ছেন, আর বড় বড় নিঃশ্বাস নিচ্ছেন। অবস্থা বুঝে তাকে চুপ থাকতে বলেন রওশন। -ঠিক আচে সব করমু নে এখন তুমি চুপ থাহো। হালিমা ভাবি ভাইরে দেখে রাখেন আমি যাই। জাফরের কথামতো পরের দিন সবাইকে খবর দিলেন রওশন আলী, চামিলির বাবা মান্নান মিয়াকেও আসতে বললেন। যার যার সময়মতো এলাকার অনেকে হাজির হলেন জাফরের বাড়ি। জাফর সবার কাছে ক্ষমা চেয়ে নিলেন। কেউ কেউ সব শুনে ক্ষমা করে দিলেন, কেউ আবার বিপরীত মুখা তার চুরির কথা শুনে চুপ হয়ে গেল। -শালা এত পাপ করচে আর কেউ টেরও পাইলো না! শালা তোর ক্ষমার গুষ্টি কিলাই। মুখে কিছু না বললেও এমন ভাব ধরে চলে গেল গুটি কয়েকজন। তবুও ক্ষমা চেয়ে অনেকটা শান্তির নিঃশ্বাস ছাড়ছেন জাফর। সবাই যাওয়ার পর বউয়ের কাছেও ক্ষমা চাইলেন বউরে মাপ করে দিস। তোর সাথে অনেক অন্যায় করচি, মাপ করে দিস, আর দোয়া করিস। ভালোয় ভালোয় যাতে শহর থেইকা ফিরা আসি। স্বামীর অমন কথায় কান্নায় ভেঙে পড়েন হালিমা। আমিও অনেক অন্যায় করচি, তোমারে কথায় কথায় অসম্মান করচি। আমারেও মাপ কইরে দিও। কান্না থামাতে পারছে না হালিমা মাথা নিচু করে কেঁদেই যাচ্ছেন… কয়েকদিন অতিবাহিত হয়ে গেল আসার কোনো নাম নেই চামিলির বাবার। জানা যায় শহরে গেছে তার দোকানের মাল আনার কাজে। আজই ফিরবে রওশন আলীর মাধ্যমে বিকেলে জানিয়েছেন চামিলির মা। শুনে হালিমা মেয়ে ফুলিকে নিয়ে আয়োজন করেছেন নাস্তার। রমিজকে বলেছেন- চানাচুর আর পান নিয়া আইস তো বাপ, যা আচিল এ কয়দিনে শেষ হইয়ে গেচে, লগে একটা বিস্কুটের পেকেটও আনিস। ফুলি ঘরে নতুন চাদর বিছিয়েছে মায়ের কথায়। সন্ধ্যা হতেই ফুলিকে ঘর ঝাড়ু দিতে বলেন, -ও ফুলি আজান দিবো তাড়াতাড়ি ঝাড়ু দিয়া ঘরে বাতি দে। হালিমা পায়েস রান্না করতে রান্নাঘরে গেলেন। জাফরের খুব ইচ্ছে হয়েছে পায়েস খাবে সকালে বলেছিল। -রমিজের মা আমার খুব পায়েস খাইতে মন চাইচে। আইজ এটটু পায়েস রাইনদা দিস তো। মেলা দিন তো অইলো পায়েস খাই না। কাল যেহেতু শহরে যামু তার আগে খাইয়া যাই। পায়েস চুলোয় বসিয়ে হালিমা নারকেল কোরাচ্ছে। কিছুক্ষণের মধ্যে হয়ে যাবে, তার মাঝে হঠাৎই ফুলির চিৎকার -মা গো বাপ জানি কেমন করতেচে! ও মা দেহো না মা ও মা !! হালিমা বাকরোধ হয়ে দৌড়ে গেলেন। তিনিও চিৎকার করে বলতে লাগলেন। ও রমিজার বাপ কি হইচে তোমার! ও আল্লাহরে এমন করতাচো কেন্! ও রমিজের বাপ, ওরে রমিজ রে দেখ্ তোর বাপ কি করতাচে ওরে রমিজ…!!! রমিজ রে! বুকে আঘাত করতে করতে চিৎকার করতে থাকেন হালিমা, রমিজ তখনও ফেরেনি দোকান থেকে। যখন ফিরল ততক্ষণে তার বাবা… চলে গেছেন না ফেরার দেশে। মা কাঁদছে একদিকে…অন্যদিকে বোন। রমিজা যেন বাক হারিয়ে সব দেখছে। চারপাশ মানুষ জড়ো হয়েছে, চামিলির বাবাও। ভেতরটা ভেঙে যাচ্ছে নিজেকে সামলাতে না পেরে হু হু করে কেঁদে ওঠে রমিজ। ও বাবা…বাবা গো! তোমার কাছে তো আমি ক্ষমাটাও চাইতে পারলাম না! গুঙিয়ে গুঙিয়ে কেঁদে যাচ্ছে রমিজ, রওশন আলী ও চোখের জল আটকাতে পারলেন না রমিজকে জড়িয়ে নিলেন। -ও চাচা দেহো বাবা… কান্নায় কথাও শেষ করতে পারে না রমিজ হু হু করে কেঁদে যায়। কিছুক্ষণ পর চামিলি আর চামিলির মাও খবর পেয়ে উপস্থিত হলেন ফুলিকে সান্ত¡না দিচ্ছেন চামিলির মা। চামিলি ওড়নার আড়ালে চোখ মুছে যাচ্ছে, রমিজের কান্না দেখে সেও নিজেকে সামলাতে পারেনি। রাত বাড়তে লোক ক্রমে কমে যাচ্ছে বাড়ি থেকে। কেউ কেউ কবরের জায়গা ঠিক করছে। পরের দিন সকালে দাফন হবে। সারারাত লাশের পাশে বসে রইল রমিজ, হালিমা ও ফুলি, চামিলি ও তার মা বাবাও বসে রইলেন সাথে আরো অনেকে। লাশের পশ্চিমে খোলা রয়েছে জানালাটা। লাশের গায়ে ছড়িয়ে পড়ছে জ্যোৎস্না। উঠোনের আম গাছে কা কা করছে কাক, যেন বলছে জাফরকে, জাফর দেখ্ শেষবারের মতো দেখে নে, আজ জ্যোৎস্না উঠেছে। হ 
literature

বন পোড়ে মন পোড়ে : তাসলিমা আক্তার
দুপুর বেলাটার মধ্যে একটা নেশালু ব্যাপার আছে। যারা গৃহী খাবার পাঠ চুকোলে কেউ কেউ ভাত ঘুমে যায়। কেউ রুমালে ফুল তুলতে বসে আবার কেউবা চাতালে চাল ছাঁটার কল থেকে একটানা একঘেয়ে সুরের সাথে মিলেমিশে যায়। মমতার কলেজ বন্ধ থাকলেও সে অন্য সকলের মতো দুপুরে ঘুমাতে পারে না। সিনেমা দেখতে ভালো লাগে কিন্তু তার ঘরে কোনো টেলিভিশন নেই। সিনেমা দেখতে হলে যেতে হবে বসার ঘরে। বসার ঘরের পাশেই মমতার বাবার ঘর। এখন টেলিভিশন ঘরে গেলে বাজানের হাজারটা প্রশ্নের জবাব দিতে দিতে জেরবার হবে। একটু নমুনা দেওয়া যাক, – কিগো আম্মা এই সময় টেলিভিশন খুলে বসছো, আজ কলেজ ছিল না? – কি যে বলেন বাজান, আজ জুম্মাবার। কলেজ থাকবে কেন। এই কথার সাথে চোখে-মুখে রাজ্যের বিস্ময় ফুটিয়ে তুলতে হবে যাতে করে মনে হয় আব্বার এই জুম্মাবারের বিষয়টা ভুলে যাওয়াতে মমতা আকাশ থেকে পড়েছে। – বৃদ্ধ হইছিগো আম্মা, কখন কিযে মনে থাকে আর কিযে থাকে না তার খবর নাই। তো দুপুরে খাওয়ার পর একটু সময় ঘুমাইলে তো হয়। দুপুরে ঘুম নবীর সুন্নত। আমাদের পেয়ারা নবীপাক মধ্যাহ্ন ভোজনের পর খানিক ঘুমাতেন। দুপুর বেলার এই ঘুম স্বাস্থ্যের বিশেষ উপকারী। ঘুম ভালো হইলে মেয়েদের রূপও খোলে। এই বয়সে রূপের প্রয়োজন আছে। তোমার আম্মা তোমার বয়সে খুবই লাবণ্যময়ী ছিলেন। এই কথায় মমতাকে হেসে গড়াগড়ি যেতে হবে যাতে করে মনে হয় বাজানের রসিকতাগুণে মমতা মুগ্ধ। মমতা হাসির ফাঁকে ফাঁকে বলবে, – আম্মার সেই সময়ের ফটো দেখছি আমি। – কেন তুমি তোমার আম্মার বিয়ের ছবি দেখ নাই। লাল শাড়িতে তাকে মনে হচ্ছিল আকাশ খেকে নাইম্মা আসছে কোনো পরী। আইচ্ছা আম্মা, গতকাল বিকালে তোমার কাছে আসছিল এক মেয়ে। লক্ষ করলাম তার মাথায় ঘোমটা ছিল না। এই বাড়ির নিয়মকানুন সম্পর্কে তারে একটু জানায়ে দিবা। বেপর্দা নারীর এই বাড়িতে প্রবেশ নিষেধ। যদি এরপরেও কথা না শোনে তাহলে তার সাথে তোমার মিলামিশা বন্ধ। এই ধরনের কথোপকথনের ভয়ে মমতা পারতপক্ষে তার বাবার ছায়া মাড়াতে নারাজ। তারচেয়ে চাতালের কলের শব্দটা শুনতেই বেশ ভালো লাগছে। গ্রামের নাম মুকসুদপুর। মফস্বল শহর। জেলা কুমিল্লা। মুকসুদপুর গ্রামের সবচেয়ে সম্ভ্রান্ত বাড়িটাই মমতাদের। পরম্পরায় চলে আসছে এই আভিজাত্য। দোতলা দালান ঘর। ওপরে নিচে মিলিয়ে কুড়িটার বেশি শয়নকক্ষ। মমতা দোতলার দক্ষিণ দিকের একটা ঘরে থাকে। ঘরের সাথে লাগোয়া বারান্দা। বারান্দাটা তার সহচরী। নিজের মতো করে সাজিয়েছে সে তার এক টুকরো পৃথিবীকে। মমতার মা কাকবন্ধ্যা। তাই বলে বাড়িতে লোকজনের কোনো কমতি নেই। রান্নার লোক, বাজারের লোক, বাজানের আগে পিছে থাকে আরো গোটা তিনেক লোক। সবমিলিয়ে রাতে ঘুমানোর মানুষ এ বাড়িতে দশজনের কম না। আর আছে জহির। জহির সম্পর্কে মমতার লতায় পাতায় চাচাত ভাই। এতিম ছেলে। ছোটবেলা থেকেই এ বাড়িতে থাকে। বাড়ির কেয়ারটেকারের দায়িত্বটা সেই পালন করে, পাশাপাশি পড়াশোনাটাও চালিয়ে যায়। বয়সে সে মমতার চেয়ে মাস ছয়েকের ছোট। গরিবের ছেলে কিন্তু মাথায় অগাধ বুদ্ধি। ক্লাস ফাইভ এবং এইটের বৃত্তি পরীক্ষায় ট্যালেন্টপুলে বৃত্তি পেয়েছে। এসএসসিতেও অনেক ভালো রেজাল্ট। মমতা আর জহির একই কলেজে পড়ে। মমতার মর্নিং শিফট আর জহিরের ডে সিফট। ছোটবেলা থেকে একই সাথে বড় হয়েছে। তারা ভাইবোনের মতো মিলেমিশে বড় হতে পারতো। কিন্তু সম্পর্কের ভেতর কোথা থেকে যেন কোন ফাঁকে ঝামেলা এসে হাজির হয়! বেগানা পুরুষ হলেও জহিরই একমাত্র বাড়ির অন্দর মহলে প্রবেশের অধিকার রাখে। এক মাইল মতো রাস্তা হেঁটে গেলে মমতার কলেজ। বেগম রোকেয়া সরকারি মহাবিদ্যালয়। মমতাদের বাড়ি থেকে বেরিয়ে একটা মেঠোপথ। পথের পাশে অযতেœ বেড়ে উঠেছে কৃষ্ণচূড়া রাধাচূড়া আর শিমুল গাছ। কোনোটা বয়সে তরুণ আবার কোনোটা বয়োবৃদ্ধ। ফাল্গুন মাসে শিমুলের ডালে লাল ফুল ফুটে থাকে। মমতা একা একা কলেজের পথে হাঁটে। পেছন থেকে সাইকেলের বেলের শব্দ পেয়ে মমতা চমকে দাঁড়ায়। বেলের এই টুং টাং শব্দ তার পরিচিত। সাইকেল ব্রেক করে দাঁড়ায় জহির। – কিরে মমতা কই যাস? – সিনেমায় নায়িকার রোল পাইছি। আজ নাচের দৃশ্য। পাট গাইতে যাই। দেখস না আমার গা ভর্তি সাজ পোশাক। সহজ কথার উত্তর কখনো মমতা সহজভাবে দিতে পারে না জহিরকে। – নায়িকা সাহেবা হাইট্টা যায় কেন। উঠ সাইকেলে, নামায়ে দিয়া আসি। – তর সাহস দেইখ্যা বাহবা জানাই। রাতে বাজানেরে জিজ্ঞাসা করবনে আমি তর সাইকেলে চড়তে পারব কিনা। মমতা মুখ টিপে হাসে। – তর বাপ তো একটা মীরজাফর। বাড়ির বৌ-ঝিয়েরে পর্দা করায় আর নিজে সন্ধ্যার পরে আরতি সুন্দরীর ঘরে চা খাইতে যায়। মীরজাফর সাহেব যদি জানে পথেঘাটে আমি তরে সাইকেলে চড়ার অফার দেই তাইলে আমার মাথা ন্যাড়া করে গলায় জুতার মালা দিয়া সাত গ্রাম ঘুড়াইব। সাইকেলে প্যাডেল মেরে দ্রুত এগিয়ে যায় জহির। তার চলে যাওয়া দেখে মমতা। কদম ফুলের মতো একমাথা ঝাঁকড়া চুল ছেলেটার। ঝুরি চেকের একটা শার্ট পরা। অপসৃয়মাণ জহিরের সাইকেলের দিকে তাকিয়ে মমতার চোখ জ্বালা করে। মেঠোপথের দুপাশে জংলি ফুল ফুটে আছে। সাদা ফুলগুলো দেখতে অনেকটা বেলীফুলের মতো। তেমন বিশেষ কোনো গন্ধ নেই। দু’চারটা ভ্রমর ওড়াউড়ি করছে ফুলের ওপর। এই জায়গাটিতে একটা বুনোজাম গাছ আছে। জ্যৈষ্ঠ মাসে জাম পাকার কথা। মমতা জামগাছের দিকে তাকায় ও আল্লাহ, ছোট ছোট জামে ঝেঁকে আছে গাছ। কি করবে দিশা পায় না। এ পথ দিয়ে রোজই কলেজে যায় সে এবং নিয়মিত খোঁজখবরও রাখে। কদিন ধরে বোধহয় আনমনা ছিল তাই জাম পাকার খবর অজানা রয়ে গেছে। কাঁধ থেকে ব্যাগটা নামিয়ে ঘাসের ওপর রাখে সে। সবচাইতে নিচু ডালটি থেকে জাম পাড়তে চেষ্টা করে। কিন্তু এই নিচু ডালটিকে ছোঁয়াও তার নাগালের বাইরে। আশপাশে তাকিয়ে একটা মরাডাল চোখে পড়ে। সেটা দিয়ে প্রাণপণে চেষ্টা চলে জাম পারার কিন্তু কুলিয়ে ওঠা যাচ্ছে না। হঠাৎ মনে হলো ডালটি ঝুঁকছে। অদ্ভুত ব্যাপার, জামসহ ডালটি নিচের দিকে নেমে আসছে। ঘটনা বোঝার জন্য ওপরের দিকে তাকায় মমতা। বাঁদরের মতো পা ঝুলিয়ে গাছের একদম ওপরের দিকের একটা ডালে বসে আছে জহির। যে ডালটা থেকে জাম পারার চেষ্টা করছে মমতা সেটাকে বাম পা দিয়ে নিচের দিকে ঠেলে দিচ্ছে। জহির কখন আসলো আর কখনই বা গাছে চড়লো কিছু টের পায়নি মমতা। এবার তাকে দেখতে পেয়ে চেঁচিয়ে ওঠে, -ঐ তুই কখন আইলি? চোর কোনহানকার! কেমন নিঃশব্দে কাজ করে! তুই একটা সিঁধাল চোর। -হ, জানি। আমি আরো অনেক কিছু চুরি করি। যখন চুরি করি তখন কেউ টের পায় না আর যখন টের পায় তখন আর কিচ্ছু করার থাকে না। শুধু গাছের নিচে দাঁড়ায়ে দাঁড়ায়ে জাম পাড়ার চেষ্টা করে কিন্তু তাও পারে না। হা হা হা -হাসবি না কইলাম। একদম হাসবি না। ধরা পড়ে যাওয়া ছোট শিশুর মতো অসহায় রাগ দেখায় মমতা। ওপর থেকে লাফ দিয়ে নিচে নেমে আসে জহির। মমতার কানের পাশে ছোট্ট করে ফুঁ দেয়। ফুঁয়ের বাতাসে উড়তে থাকে মমতার এলোমেলো চুল। বিবশার মতো দাঁড়িয়ে থাকে সে। যেন শ্বেতপাথরের মূর্তি-আজন্ম কাল আগে যে শিল্পী গড়েছিল তার সে সামনে দাঁড়ায়ে। সৃৃষ্টিকর্তার কাছে আজ আর কিছু লুকোবার নেই। -আজ আর ক্লাসে যাইস নারে মম -তাইলে এত সময় কি করুম? বাড়িত ফেরত গেলে নানান কথার উত্তর দিতে হইব। আর বাজানে জানলে দুনিয়া উল্টায়া ফালাইব। -তুই একটা চরম বোকা মেয়ে। বাড়িত যাবি কেন? চল আমার লগে। আইজ সারাদিন একলগে থাকি। -আমি তর লগে থাকুম কেন? -তুই ত আমার লগেই থাকবি। তুই আমারে ছাড়া আর কার লগে থাকবি মম? গ্রাম পার হলে একটা ভাঙা জমিদার বাড়ি। কোনোকালে জমজমাট ছিল। সাজঘর, আয়নাঘর। নাচের ঘর, হয়তো নাচিয়ে মেয়েটির প্রতি অনুরক্ত ছিল জমিনদার বাবু। কন্যা রাত জেগে স্বপ্ন দেখতো অন্দর মহলের। সেই মেয়ে জানতো কিন্তু হয়তো মানতো না, সাকীর পায়ে নূপুর থাকার নিয়ম-কপালে সিঁদুর থাকার নিয়ম নেই। আজ জমিদার বাড়িতে মরা পাতার স্ত‚প, সাপখোপের বস্তু। পলেস্তারা খসে পরা দেয়ালে হেলান দিয়ে দাঁড়িয়ে আছে মমতা। জহিরের চোখে রাজ্যজয়ের নেশা। সিঁড়ির ওপর অবহেলায় পড়ে থাকে কলেজ ব্যাগ। গ্রীষ্মকালের বৃষ্টি ঝুপ ঝুপিয়ে পড়ছে। কোনো মতে বৃষ্টির ছাঁট বাঁচিয়ে দাঁড়িয়ে থাকে মমতা। ঘন ঘন বিজলি চমকায়। -তুইতো ভিজতেছিস মম। চল সিঁড়িতে গিয়া বসি ঐখানে বৃষ্টির পানি যাইব না। দুপুর গড়িয়েছে অনেক আগেই। বৃষ্টিটাও ধরে এসেছে। জহিরের কোলের ওপর হাত রেখে জমিদার বাড়ির সিঁড়িতে বসে আছে মমতা। মনে কোনো ভয় নেই। যেন এইভাবে বসে থাকার জন্যই মমতার জন্ম হয়েছিল। যেন বহুকাল আগে ঠাটবাটের জমিনদার বাড়ির এটাই অন্দর মহল। একটা শালিক এসে ভাঙা জানালার ওপর বসে। খয়েরি গায়ে কালো নকশা দেয়া শরীর। দুজনেই সেদিকে তাকায়। মমতার হাত মুঠোয় রেখেই জহির প্রশ্ন করে, -শালিকের ছড়াটা মনে আছে মম? ঐ যে, দুই শালিকে প্রেম আর এক শালিকে দুঃখ। মফস্বল শহরে সন্ধ্যা গড়াচ্ছে। গোধূলি কিছুক্ষণেই অস্তে যাবে। মমতাদের বাড়ি ভর্তি গিজগিজে লোক। গ্রামের কোনো মানুষ বাদ পড়েনি দাওয়াতে। আজ বৃহস্পতিবার গায়ে হলুদের লগ্ন। ইচ্ছে করে পার্লারে সাজতে চায় মমতা। মেয়ের আবদারে বাড়িতেই পার্লার আনিয়ে দিয়েছে বাজান। নিচে বসানো হয়েছে হলুদের মঞ্চ, ফুলে ফুলে ফুলেল। সাজ প্রায় শেষ। ছেলেপক্ষ আর কিছুক্ষণের মধ্যেই এসে পড়বে। সকাল থেকে জহিরের দেখা নেই। একবারও চোখের সামনে পাওয়া গেলো না। কই কই যে থাকে! আজ মমতার বেশি হাঁটাচলা নিষেধ, বিয়ের কন্যা। সে মায়ের কাছে গিয়ে দাঁড়ায়, -মা, সকাল থেকে জহিররে দেখতেছি না। কই গেছে কও তো? -জানি না, ছেলেটার মনে হয় শরীরটা ভালো না। কয়দিন থেকেই দেখি উমাইস্যা মুরগি লাহান খালি ঝুমে। -কিন্তু তারে তো আমার দরকার। গত পরশুদিন একটা আংটি তার কাছে দিসিলাম কর্মকারের দোকান থেকে রং কইরা আনতে। সেইটা তো আমার এখন লাগবে। মা তুমি তারে খুঁজে বের করে এক্ষুনি আমার কাছে পাঠায়ে দেও। চিকমিকে উজ্জ্বল আলোতে ঝলমল করছে মফস্বল বাড়ি। এতো আলো এই গাঁয়ে এর আগে কারো বিয়েতে জ্বলেনি। মেহেদির রং লাল কিন্তু আজকালকার দিনের মেহেদিগুলো রাসায়নিকে কালো। মিউজিক সিস্টেমে বাজছে বিসমিল্লাহ খাঁর শানাই একটানা একঘেয়ে কষ্টের সুর। -এতো ফুল পরছিস কেন গায়ে? দেখাইতেসে কেমন তরে! বাপরে, মুখের রং ধুইতেই তো লাগবে দুইদিন। এরকম ভূতের মতন সাজ দিছস কেন, মম? – জহির, চল দুইজনে পালায়ে যাই। আমরা অনেক দূরে চলে যাবো। যেখান থেকে আমাদের আর কেউ খুঁজে বের করতে পারবে না। জহির চল, সময় নাই। -চুরি করে আমি তোরে বউ বানাবো নারে মম। আমার সাথে থাকলে তোর অনেক কষ্ট হবে। তর এতো কষ্ট আমার সইবে না। তুই থাকবি রাজরানীর মতো। সোনার পালঙ্কে গাও আর রুপারটাতে পাও। তর চুলের পাশে বাতাস হয়ে থাকব আমি। তুই যখন নিঃশ্বাস নিবি আমি তার সাথে মিশে থাকব। তর নাম মমতা। তুই কি কখনো খেয়াল করছিস, আমি তরে সারা জীবন ডাকছি ‘মম’। মম মানে আমার। তুই আমাররে মম। তুই আর কারো না। যেখানে যে অবস্থায় যার সাথে থাকবি, তুই আসলে থাকবি আমার কাছে। পয়সাঅলা ঐ বেডায় যখন তর হাত ধরবে তুই দেখবি সামনে দাঁড়ায়ে আমি। আমার থেকে তর কোনোদিন মুক্তি নাই। কোনোদিন মুক্তি নাইরে মম। আলতা পায়ে ছোট ছোট কদমে হলুদ শাড়ি পরা মমতা মঞ্চের দিকে আগায়। সমবয়সীরা মাথার ওপর লাল ওড়না তুলে তার ভেতর দিয়ে মমতাকে নিয়ে এগোয় আনন্দ মিছিল। গাঁয়ে হলুদের কত আচার বিচার! কনের দুচোখের ওপর দুটি পানপাতা। কিছুই দেখতে পাচ্ছে না এখন মমতা। অন্ধের মতো এগোয় গায়ে হলুদের মঞ্চের দিকে। চোখ প্রায় বন্ধ। সেই ভালো, না হলে অন্ধকারে দাঁড়িয়ে থাকা জহিরের বিষণœ চোখ দেখতে হতো।
literature

বৈয়ক্তিক বৈগুণ্যতায় : রবিউল হুসাইন
আজকের দিনে জম্নগ্রহণকারী সব নিঃশ্বাসজীবী প্রাণিকুল মারা যাবে। নৈসর্গিক রাশিচক্রে সব গ্রহ নিজ নিজ কক্ষপথে ঘূর্ণীয়মান সবার ওপর সব গ্রহ প্রভাবান্বিত। আজ শূন্যবার, শূন্য মাসের শূন্য তারিখ, শূন্য বছর। এরকম হয়ে চলেছে সহস্র সহস্র বছর ধরে। এভাবেই চলবে আগামী সময় চিরটাকাল। আদিবাসী পরিবারের শিশুসহ চার সদস্য খুন। খবর আকর্ষণীয় হয়ে থাকে ধর্ষণ, হত্যা ও খুন-জখমে। তাই ও প্রথমেই খবরের কাগজটির পাতায় হত্যা, ধর্ষণ, চুরি, গুম, হওয়া এইসব খবর খোঁজে। সঙ্গে দুর্ঘটনারও। খুটিয়ে খুটিয়ে বেশ কয়েকটি এই ধরনের খোঁজ পায়। মিরপুরে কলেজ ছাত্রীকে ধর্ষণ, আটক তিনজন। প্রথম পৃষ্ঠার পর পৃষ্ঠা এগারো কলাম চারে, পাতা উল্টায়। ছাত্রীটি বাড্ডায় পরিবারের সঙ্গে থাকে। সকালে প্রাইভেট পড়তে যায় এবং শেষে এক বন্ধু তাকে শেওড়াপাড়ার একটি বাসায় নেয় শুধু বেড়াতে। সে সরল বিশ্বাসে তার বন্ধুর সঙ্গে যায়। সেখানে তাকে কোমল পানীয় খেতে দেয়া হয়। খাওয়ার পর মেয়েটির মাথা ঝিম ঝিম করে এবং সে জ্ঞান হারায়। এই সুযোগে তার বন্ধুসহ অন্যরা তাকে ধর্ষণ এবং ওই দৃশ্য মোবাইল ফোনে ধারণ করে। জ্ঞান ফিরলে সেখান থেকে বিধ্বস্ত শরীরে বেরিয়ে সে আত্মীয়স্বজনদের খবর দেয়। তারা তখন থানায় যায় অভিযোগ করতে এবং সেই ভিত্তিতে তিনজনকে গ্রেপ্তার করা হয়। আদিবাসী পরিবারের ঘটনাটি আরো ভয়াবহ রকমের নৃশংস! সংসারে স্ত্রী, দুই ছেলে, এক মেয়ে আর সে। ভালোই চলছিল। এক ছেলের বয়স ছয়, আরেক ছেলের তিন ও মেয়েটি চার মাসের সবাইকে নিয়ে মা রাতে ঘুমিয়ে ছিল। এই সময়ে স্বামী চুপি চুপি ঘরে ঢুকে একে একে সবাইকে চাপাতি দিয়ে খুন করে এবং হৈচৈ কান্নাকাটিতে প্রতিবেশীরা জেগে ওঠে। পরে তাকে আটক করে থানায় সোপর্দ করা হয়। স্ত্রীর পরকীয়া প্রেমের সন্দেহে স্বামীটি এই লোমহর্ষক ঘটনা ঘটায় যার কোনো প্রমাণ নেই। হত্যাকাণ্ডের ঘটনাটিতে কোনো শত্রুতা কাজ করেছে বলে পুলিশের সন্দেহ। সাংসদপুত্র এক, তার লাইসেন্স করা পিস্তল দিয়ে মাতাল অবস্থায় গভীর রাতে ইচ্ছাকৃতভাবে দুই পথচারীর দিকে গুলি ছুড়ে হত্যা করে। ক্ষমতা আর অর্থ তাকে অস্বাভাবিক যথেচ্ছাচার আচরণে উব্দুদ্ধ এবং এই অমানবিক সমাজচ্যুত চরিত্রে পর্যবসিত করেছে। পুলিশ তাকে ধরেছে এবং তার বিচার চলছে। আর একটা খবর আরো মারাত্মক। এক মৃত্যুদণ্ডপ্রাপ্ত আসামি, যে মুক্তিযুদ্ধের সময় বুদ্ধিজীবী হত্যার হোতা ছিল, সে বলেছে কাকে হত্যা করার জন্য তাকে মৃত্যুদণ্ড দেয়া হলো, সেটি তার বোধগম্য হচ্ছে না। এখনই সময় তার মৃত্যুদণ্ড কার্যকর করা তাহলে সে বুঝতে পারবে কেন তাকে এই দণ্ড দেয় হয়েছে, মানুষজন তেমনটিই মন্তব্য করে চলেছে। তবে প্রতিবেশী দেশের আচরণ, চালচলন খুবই ভয়ানক ও অবিবেচণাপ্রসূত, অথচ এরাই স্বাধীনতা ও মুক্তিযুদ্ধের সময় কী আন্তরিকতায় সহযোগিতা সমর্থন করেছিল। বাংলাদেশের বর্ডার গার্ডের এক সদস্যকে মিয়ানমার সীমান্তরক্ষী পুলিশ এতদিনেও তাকে মুক্ত করেনি হাতে হ্যান্ডকাপ দিয়ে কোমরে শিকল বেঁধে বন্দি করে রেখেছে। বার বার আশ্বাস দিয়েও ছাড়ছে না। সবাই মনে করছে রোহিঙ্গা মুসলিমদের মিয়ানমারে ঢুকতে দিয়ে তাদের মিয়ানমারের নাগরিকত্ব দেয়া না দেয়ার বিষয়টি নিয়ে দর কষাকষি করতে এই ক‚টকৌশল নেয়া হয়েছে। সবচেয়ে নিদারুণ সংবাদ ওই বিজিবি সদস্যকে রাতের অন্ধকারে অপহরণ করা হয়েছে প্রাগুক্ত হীন লক্ষ্য সামনে রেখে। বাংলাদেশ অবশ্য ইতোমধ্যে যথোপযুক্ত ব্যবস্থা নিয়ে সেই বন্দিকে মুক্ত করে এনেছে। বোয়ালখালীতে ট্রেন দুর্ঘটনায় প্রায় সত্তর হাজার লিটার ফার্নেস অয়েল কর্ণফুলী নদীতে পড়ে অন্তত বিশ কিলোমিটার এলাকার খাস-বিল ও পরিবেশ দূষিত করে ফেলেছে। এতে নদীর পানিসহ মাছ ও জলজ প্রাণী, পাড়ের গাছপালা, উদ্ভিদ, পক্ষীকুল ধ্বংসের সম্মুখীন। এই প্রাকৃতিক দৈবতা ও মনুষ্যসৃষ্ট দুর্যোগ নিরসনে জরুরি ভিত্তিতে ব্যবস্থা নিতে এগিয়ে আসা দরকার। তা না হলে খুব ক্ষতির সম্মুখীন হতে হবে। আশার কথা সরকার জনগণের সহযোগিতায় এই সমস্যার সমাধান এগিয়ে এসেছে। ব্রাজিল থেকে আমদানি করা নিম্নমানের গম নিয়ে দেশ বিপাকে। আগে অস্ট্রেলিয়া, যুক্তরাজ্য থেকে গম নেয়া হয়েছে, এরকম কোনো অঘটন ঘটেনি। ব্রাজিল যে এরকম বাটপারী করবে সেই অভিজ্ঞতা ছিল না বলে তাই বুঝা যায়নি স্বয়ং খদ্যমন্ত্রীর এরকম বয়ান। তবে আগের এক চিনি কেলেঙ্কারির চিনি-মন্ত্রীর মতো এই খাদ্যমন্ত্রী পচা গম মন্ত্রী হিসেবে স্মরণীয় হয়ে থাকবেন। আঠারো কোটি টাকার জাল স্ট্যাম্পসহ একজন আটক। নোয়াখালীতে বিকাশ এজেন্টের আঠোরো লাখ টাকা ছিনতাই। ব্যাগ ভর্তি টাকা মোটরসাইকেলে করে নিয়ে যাচ্ছিল, তখন গাছের সঙ্গে দুই দিকের রশি বাঁধার সঙ্গে সাইকেল পড়ে গেলে তাদের কাছ থেকে টাকার ব্যাগ নিয়ে তিনজন তাদের মোটরসাইকেলে করে উধাও। পুলিশ বলেছে এতগুলো টাকা নিয়ে কোনো নিরাপত্তার ব্যবস্থা ছাড়া চলা উচিত হয়নি। তারা এই দুর্ধর্ষ ছিনতাইকারীদের ধরার জন্য জোর চেষ্টা চালাচ্ছে। প্রভাবশালীদের দখলে দুই হাজার একর জমি, সংসদে ভূমিমন্ত্রী বলেছেন এবং জমিগুলো কৃষি মন্ত্রণালয়ের। সঞ্চয়পত্রের ওপর সুদের হার কমানোর বাজেটের আলোচনায় সংসদে ক্ষোভ প্রকাশ করা হয়েছে। সপ্তম পাঁচসালা পরিকল্পনায় দেড় কোটি মানুষের কর্মসংস্থান হবে। ভূরাজনৈতিক বাস্তবতায় প্রতিবেশী দেশের সঙ্গে সুসম্পর্ক জরুরি। ২০৪০ সালে বাংলাদেশ উন্নত দেশ হিসেবে আবির্ভূত হবে। রাজনৈতিক অস্থিরতা না থাকলে বাংলাদেশে সাত শতাংশ প্রবৃদ্ধি অর্জন সম্ভব ছিল। এ বছর শেষে বাংলাদেশের রিজার্ভ বেড়ে পঁচিশ বিলিয়ন ডলার হবে। পদ্মাসেতু চালু হলে মুন্সীগঞ্জ হবে সর্ববৃহৎ অর্থনৈতিক অঞ্চল। অর্থনীতিবিদরা ভবিষ্যতের দিকে দৃষ্টি দিয়ে এমনই মন্তব্য করেছেন ও কায়মনোবাক্যে এই ফলাফলের পূর্ণ সফলতা কামনা করে। বর্ণবাদকে মার্কিন প্রেসিডেন্ট ওবামা ক্ষয়রোগ হিসেবে ইয়েমেন সংকটে অস্ত্রবিরতি ছাড়াই আলোচনা শেষ। ইরাক ও সিরিয়ার স্বঘোষিত খেলাফত প্রতিষ্ঠার অঙ্গীকারকারী জঙ্গি সংগঠন ইসলামিক স্টেটের আত্মপ্রকাশের এক বছর পার হতে চললো কিন্তু তাদের প্রতিহত করার ক্ষেত্রে কোনো অগ্রগতি নেই। অস্ত্রে সজ্জিত আইএস এখনো অত্যন্ত অর্থপুষ্ট জঙ্গি সংগঠন। বিশ্লেষকদের অভিমত আগামীতে দীর্ঘ সময় ধরে তাদের রাজত্ব চলবে। জানা গেছে, আগের বছরের তুলনায় এ বছর সন্ত্রাসের জেরে মৃত্যু আশি শতাংশ বৃদ্ধি পেয়েছে। গেল বছরে বিশ্বব্যাপী প্রায় তেত্রিশ হাজার মানুষ নিহত হয়েছে যার আশি শতাংশ কারণ হিসেবে মূলত ইরাক ও সিরিয়ায় জঙ্গিগোষ্ঠী ইসলামিক স্টেট (আইএস) ও নাইজেরিয়ার জঙ্গিগোষ্ঠী বোকো হারামের তৎপরতা দায়ী। ওভাবে, আমেরিকাও এর জন্য দায়ী এবং সেই মতো কাজ করছে। তা না হলে তারা এতকিছু পারে তো এটা ঠেকাতে পারছে না কেন। এটা ঠেকালে তাদের যুদ্ধাস্ত্রের লাভজনক ব্যবসা ক্ষতিগ্রস্ত হয়ে যাবে তাই! এসব বুঝতে পেরে এবং জেনেও মনে মনে খুব আশান্বিত আবার বেশ বিপর্যস্ত হয়ে পড়ে। আরও জেনেছে এই সঙ্গে বসে বসে কাজ করলে, টিভি দেখলে, কম্পিউটার চালালে, শুয়ে শুয়ে বিশ্রাম করলে অন্যদের তুলনায় বেশি বেশি দুশ্চিন্তাগ্রস্ত হতে হয়। এরপর মোটা হয়ে গিয়ে ওজন বাড়া, হৃদরোগ, রক্তচাপ বৃদ্ধি, ডায়াবেটিস ইত্যাদি রোগের প্রাদুর্ভাব ঘটবে। ওর মনে হয় এইসব তার জীবনের সঙ্গে জড়িয়ে যাচ্ছে। দুই. এতক্ষণ ধরে কাগজ পড়তে পড়তে একটা জিনিস সে লক্ষ্য করে যে, দেশে-বিদেশে আন্তর্জাতিক বা ব্যক্তিগত ক্ষেত্রে কোথাও শান্তি বা একটা ভালো খবর নেই। সবকিছু প্রায় নেতিবাচক, ক্ষতিকর এবং খারাপ ধরনের সংবাদ। খবরের কাগজ কি শুধু খারাপ খবরই পরিবেশন করে। আশা, সুসংবাদ, স্বপ্ন, আনন্দ, প্রাণময়তা, শান্তি ও কল্যাণকর খবরাদি কি কোনো সংবাদের পর্যায়ে পড়ে না। খবরের কাগজ কী যুগে যুগে শুধু খারাপ সংবাদই ছেপে যাবে। ওর মন চঞ্চল হয়ে ওঠে। ও খুব ভেঙে পড়ে। নিরাশ আঁধারে কোনো আশার আলোর খোঁজ পায় না দৈনিক খারাপ খবরে। শেষ পর্যন্ত আজকের রাশিচক্র পড়া শুরু করে এবং নিজের মতো করে সাজিয়ে-গুছিয়ে ঘুমিয়ে ঘুমিয়ে পড়ে। কারণ ও লক্ষ্য করেছে যে জেগে থাকার চেয়ে ঘুমিয়ে থাকা খুব শান্তি আর নিরাপদের। ঘুম হলো স্বর্গ থেকে প্রবাহিত হয়ে আসা এক বায়ু প্রবাহ। আজকের সময়হীন, বারহীন, দিনহীন, সপ্তাহহীন, মাসহীন ও বছরহীন কালে যার জন্ম তিনি জীবনে কিছুই হতে চান না। কারণ তার এই জন্মের ইচ্ছাটা তার নিজের ইচ্ছায় হয়নি। যে জন্য যার দ্বারা এই জন্ম লাভ, তিনিই সব জানেন, তার কিছুই করার নেই, আশা নেই, স্বপ্ন নেই, কোনোকিছু হওয়া বা না হওয়ারও ইচ্ছে নেই। তবে আজকে যে জন্মগ্রহণ করবে, সে সবার মতো একদিন মরে যাবে আর কখনো আবার জন্মলাভ করবে না। মেষ : ৭ চৈত্র-৭ বৈশাখ। আপনি অপমানিত ও নিন্দিত হবেন। বিদেশ যাওয়া হবে না এবং ফিরে আসাও হবে না। সিঁড়িতে উঠতে গিয়ে হোঁচট খাবেন, তবুও উঠে যাবেন উপরে। তবে আপনার আর নিচে নামা হবে না, শুধু শূন্যে ঝুলে থাকবেন মাথা নিচু করে হাত নিচে ঝুলিয়ে, পা দুটো উপরে উঠিয়ে, তবুও আপনার বোধে কিছু জেগে উঠবে না। বৃষ : ৮ বৈশাখ-৭ জ্যৈষ্ঠ। ষাঁড় হওয়া সহজ তবে শিং গজাবে না, যেহেতু আপনি একজন মানুষ। চুক্তি হবে দুর্ভাগ্যের সঙ্গে। মাথা বাঁচিয়ে চলবেন, এই জন্য হেলমেট পরবেন মাথায়। দৌড় দিয়ে ফিতে স্পর্শ করতে ছুটবেন কিন্তু সামনে কোনো ফিতে খুঁজে পাবেন না এবং তাই কোনোদিন দৌড় দেয়া শুরু করা আপনার দ্বারা হবে না। যখন হবে তখন মাথাসুদ্ধ হেলমেটটি কোলে নিয়ে কবন্ধ অন্ধকারের দিকে দিকহীন দৌড়ে যাবেন উদ্দেশ্য, উদ্দেশ্য ও দ্রষ্টব্য লক্ষ্য খুঁজে পাবেন। মিথুন : ৮ জ্যৈষ্ঠ-৭ আষাঢ়। সঙ্গমে সফল হবেন তবে যাকে চাইবেন তাকে কোনোদিন পাবেন না। পরে এ কারণে খুব ছোট ভাববেন নিজেকে। সম্পর্ক এক গলিত পদার্থ। ধরা-ছোঁয়ার বাইরে ওই যে পাাহাড় ওটাও একদিন গলে গলে নদীর স্রোতজলে ভেসে যাবে। মানুষরা তার মধ্যে উদোম হয়ে সাঁতার কাটবে এবং বিবর্তনে মৎস্যাকারে পরিণত হয়ে কালযাপনে সক্রিয় হবে। দূরের যাত্রা অতি নিকটে সাধিত হবে। কর্কট : ৮ আষাঢ়-৭ শ্রাবণ। আপনার মৃত্যু হবে কর্কট রোগে। হঠাৎ করে নিজেকে নিজের মনের কাছে খুব অপমানিত বোধ হওয়ার বিপরীতে বেশ সম্মানিত বোধ করবেন। হারিয়ে যাওয়া মূল্যবান জিনিস কখনো খুঁজে পাবেন না। পেলেও কাছে থাকবে না, বুকের মাঝখান থেকে হাওয়া হয়ে যাবে। হৃদয়ের মধ্যে এক পদ্মা-গঙ্গা নদী যার বুকে কংক্রিটের ফারাক্কা আঙ্গিয়া, মা গঙ্গার বিষম অসন্তুষ্টি ও রাগ-জর্জরিত ক্রোধ যেহেতু তিনি সাবলীলভাবে প্রবাহিত হতে বাধাপ্রাপ্ত হচ্ছেন, তাই সেই বাঁধ ভেঙে চৌচির হয়ে প্রবল স্রোতে সবকিছু ভাসিয়ে নিতে শুরু করে এবং আপনি আনন্দচিত্তে সেই দৃশ্য অবলোকন করতে করতে কর্কট রোগের দুঃসহ বেদনা ভুলে যেতে থাকবেন। সিংহ : ৮ শ্রাবণ-৮ ভাদ্র। মানুষ কী কখনো সিংহ হতে পারে, হুঙ্কার দিলেও না। নিষ্ফলা রাগ দেখানোকে কোনোদিন ব্যক্তিত্ব প্রকাশ বলে ভাববেন না। বিপরীত লিঙ্গের কারো প্রতি প্রীতির সম্পর্কে জড়িয়ে পড়বেন কিন্তু কোনোদিন মিলিত হতে পারবেন না, সিংহের মতো গর্জন করলেও না। রাশিতে সিংহ হলেই যে রাগি, অহঙ্কারী আর অকারণে খামাখা বেমানানভাবে আত্মগর্বী ও আত্মম্ভরী হতে হবে এর কোনো যুক্তি নেই। আয়নায় নিজেকে দেখুন এবং ভাবুন বিম্বটি কী আর কে। কন্যা : ৯ ভাদ্র-৮ আশ্বিন। আপনি একজন কন্যাদায়গ্রস্ত পিতা বা মাতা। আপনার কন্যার বিয়েতে কোনো খরচপাতি নেই, যেহেতু সে চুপিসারে সবার অজান্তে রেজিস্ট্রি করে বিয়ে করবে। এ কারণে তাকে আপনি তার বরসহ বাহ্বা দিয়ে গ্রহণ করবেন সর্বান্তকরণে। এই জন্য বিবাহশিল্পে আপনার অবদান স্বীকৃত হবে, যেহেতু আপনি হেসে হেসে সব ঝামেলা সহ্য করে হাস্য-বাণিজ্যের সার্বিক উন্নতিতে এক সহায়ক ভূমিকা পালন করতে সক্ষম হয়ে দূরদর্শিতার পরিচয় দিয়েছেন। তবে মনে রাখবেন ঘরের বিশেষ করে যে ঘরে বাসরসজ্জা করা হয়েছে সেটার বৈদ্যুতিক লাইন ঠিকমতো আছে কিনা ভালো করে পরীক্ষা করবেন। কেননা জানা গেছে খবরের কাগজে এই রকম যে, ও রকম এক বাসর ঘরে নতুন বর বিদ্যুৎস্পৃষ্ট হয়ে বেঘোরে ভবলীলা সাঙ্গ করেছেন। অতএব সাবধান! তুলা : ৯ আশ্বিন-৮ কার্তিক। তুলা দিয়ে কাপড় বোনা একটি বস্ত্রশিল্পের প্রয়োজনীয় উপকারী মাধ্যম। তুলার বান্ডিল খুলে সব বাতাসে উড়িয়ে দিন। তুলা সব আকাশের উঁচুতে পৌঁছে মেঘ হবে। তারপর জমে জমে ঘন হয়ে বৃষ্টি হবে এবং নিচে ঝরে ঝরে পড়বে। তাতে দেশ ও দশের এবং শস্য ও ফসলের, জল ও মৎস্যের, ফুল ও প্রজাপতি-মৌমাছিদের, ফল ও জীবজন্তু-কীটপতঙ্গের প্রসার ও প্রাণময়তার বিস্তার হবে। আপনি স্নান করার সময় উলঙ্গ হবেন, বস্ত্র গায়ে স্নান পূর্ণতা পায় না এবং প্রকাশ্যে অবশ্যই আপনি তুলার তৈরি জামা পোশাক পরিধান করতে বিরত হবেন না। আপনি অবশ্যই বিশ্বাস করবেন যে, ব্রিটিশরা তাদের হীন চক্রান্তে নিজেদের বস্ত্রশিল্প প্রসার ও প্রতিষ্ঠার জন্য বাংলার মসলিন শিল্প যা বিশ্বশিল্প ঐতিহ্যের উজ্জ্বল অংশ, সেটিকে চিরকালের জন্য ধ্বংস ও লোপ করার অপরাধে অবশ্যই তাদের বিশ্ব আদালতে বিচার শেষে চরম শাস্তি ভোগ করতে হবে। তুলা রাশির জাতকসহ সবার এই জোর দাবি রইল। বৃশ্চিক : ৯ কার্তিক-৮ অগ্রহায়ণ। যখনই বৃশ্চিক দেখবেন, তখনই ওকে হাতে তুলে নিবেন, কখনো মারবেন না। কারণ ওরা আপনার জ্ঞাতি ভাই ও বোন। এদের মারলে এরা শত শত হয়ে জন্মাবে। মাঝে মাঝে এদের উত্তেজিত করে বিষদংশ গ্রহণ করবেন। এতে আপনার মন ও শরীর চাঙ্গা এবং সতেজ হয়ে উঠবে। এরপর কেউ যদি আপনাকে কামড়ায় বা আঘাত করে, তাহলে সে অচিরেই বিষের প্রতিক্রিয়ায় প্রাণপাত করবে। তাই আপনি সর্বদা সংযত ও সংহত আচরণ করবেন। মনে রাখবেন মানুষ আর অমানুষে কোনো পার্থক্য নেই, পার্থক্য শুধু ব্যবহার আর আচরণে। আপনি বৃশ্চিক হয়েও মানুষ হিসেবে সব দিক দিয়ে সফলকাম হতে পারবেন। ধনু : ৯ অগ্রহায়ণ-৭ পৌষ। ছিলা টেনে ধনুক ছুড়বেন। সেই তীর গিয়ে জোড়া বকের একটির গায়ে লেগে সে মারা যাবে। তখন জীবিতটি করুণ সুরে তাকে ডেকে ডেকে বিচ্ছেদ-বেদনা নিয়ে চারদিকে উড়বে এবং সেই বকের ক্রন্দনধ্বনি শুনে আপনি কবিতা রচনা করতে উদ্বুদ্ধ হবেন। কিন্তু জেনে রাখবেন এইসব প্রাণঘাতী নিষ্ঠুরতা নিয়ে কোনোদিন কোনো কবিতা হয়ে উঠবে না। কবিতার উৎসমুখ বেদনাদীর্ণ ঠিকই, তবে এত মর্মন্তুদ নয়। হৃদয়মথিত কাল-কথামালা স্বতোৎসারিত হয়ে ধনু জাতকের ধনী উপলব্ধিতে ধ্বনিত হয়ে ওঠে যখন প্রাকৃতিকতার রহস্যময় অব্যাখ্যামূলক কারণ-অকারণে, তখন হয়তো তা কবিতার কথকতা, কে জানে। কেউ জানে না। কেউ না, যারা কবি, তারাও না। মকর : ৮ পৌঁষ-৭ মাঘ। বেকারেরা সাকার হলেও হতে পারেন কিন্তু আকার পাবেন না। সাফল্য আপনার পায়ে পায়ে বিড়াল হয়ে ঘুরবে আর আপনি তাকে পায়ে ঠেলে দেবেন তাতে আপনার কিছুই আসে যাবে না। সফলতা আর বিফলতার মাঝে একটি সূ² রেখা বিদ্যমান, আপনার চোখে তা ধরা পড়ে না বা স্পষ্ট হয়ে দেখা দেয় না। তাই আপনি সব কিছুকেই সফলতা হিসেবে দেখে থাকেন। এই উদারতা অবশ্যই একটি মানবিক গুণ, তবে তা কখনো বাস্তব বিচারে পরিশীলিত নয়। সফলতা আসে সফল হলে আর বিফলতা বিফল হলে। দুটি পৃথক এবং আলাদা। ভাবাবেগে এটাকে এক করে দেখার কোনো কৃতিত্ব নেই, বরং এর ভেতর দিয়ে ব্যক্তিত্বের ভিত্তিকে দুর্বল ও দুই করে তোলে। মকর রাশির জাতকের তাই এত ইতস্তত হওয়ার প্রয়োজন নেই। ঝরা পাতাকে বাতাসের মধ্যে পড়ন্ত অবস্থায় তাকে ধরে একটু আদর করলেই সেটি পাখি হয়ে শূন্যে উড়ে যায়। কুম্ভ : ৮ মাঘ-৬ ফাল্গুন। আপনাদের বেয়াদবি আর নির্লজ্জ ব্যবহারের কোনো তুলনা হয় না। কেউ অপমান করলে আপনারা কিছুতেই অপমানিত বোধ করেন না। অবশ্য এতে অপমানকারীদের ব্যক্তিত্ব, যদিও তা ঠুনকো ও হাস্যকর, সে সব বহুগুণে বৃদ্ধিপ্রাপ্ত হয়। প্রিয়জনের সঙ্গে বুল বোঝাবুঝির কোনো অবকাশ নেই। কারণ আপনি যেভাবে অভদ্রের মতো প্রতিক্রিয়া ব্যক্ত করেছেন ভদ্রতা বা ভব্যতার জলাঞ্জলি দিয়ে তাতে সম্পর্ক আর জোড়া লাগার নয়। এটা কোনোদিন বিয়োগান্ত রূপে প্রকাশ পাবে না। তাই কালের গর্ভে চিরকালের জন্য হারিয়ে যাবে, কোনো পিছুটান থাকবে না। এভাবে সময়ের জঞ্জাল আর জমবে না। বিদেশ যাত্রার সুযোগ আপনার কোনোদিন হবে না। বড়জোর সিলেটের হাকালুকি বিলে বর্ষাকালে নৌবিহারে যেতে পারেন। মীন : ৭ ফাল্গুন-৬ চৈত্র। আপনি খুব প্রেমপিয়াসী, অনেক বিপরীত লিঙ্গের মানুষের প্রতি আকর্ষণবোধ করেছেন তারা বিবাহিতই বেশির ভাগ। কিন্তু যেই মাত্র তাদের নিজ নিজ স্বামী বা স্ত্রীকে দেখা পেলেন, অমনি ওদের প্রতি আনপাদের বিবমিষা জেগে ওঠে। আর তাদের দিকে আকর্ষণ বোধ করেন না। খুব ঘেন্না হয়, ওইসব বেঢপ-বিশ্রী মানুষগুলো তাদের শরীর জড়িয়ে কী জঘন্যভাবে যে আদিম খেলা চালিয়ে যাচ্ছে আর আপনি ভালোবেসে সেইসব ব্যবহার্য বস্তু স্পর্শ করে ধন্য হবেন! ছি: গভীরভাবে ভাবলে শরীর মন সব বিপরীত বিক্রিয়ায় রি রি করে ওঠে! এই সবের দ্বারা আপনার বিচক্ষণতার কারণে বড় ধরনের বিপর্যয় এড়াতে সক্ষম হবেন। মাছের রাজ্যে আপনি মৎস্য রাজা বা মৎস্যরানী। আপনাদের মৎস্যপুত্র হবে কিন্তু মৎস্যকন্যা জন্মাবে না। সারাজীবন আপনারা জলের অরণ্যে সাঁতার কেটে যাবেন, মাৎস্যন্যায় ঘটাবেন না। জলের মধ্যে স্বপ্নের বুদবুদি তৈরি করে জলের জয়গান ও জলগান গাইবেন। জলের গ্রামে জলের বাতাস, জলের বৃষ্টি, জলের মধ্যে ঝির ঝির টিপ টিপ। কিছুই ভিজবে না, কিছুই ধুয়ে যাবে না। জলের আর্তিতে প্রতিবিম্বগুলো মৎস্যকুল হয়ে সাঁতার কাটে। আর শৈশবকাল থেকে এখন পর্যন্ত। এই জলপত্র পরিক্রমার জল পথযাত্রা শেষ হবে না। তিন. মাঝরাতে ওইসব ভাবতে ভাবতে ও হঠাৎ করে স্বপ্নের হাত ধরে ফেলে জেগে ওঠে। স্বপ্ন খুব বিব্রতবোধ করে কড়া এক ধমক দেয়। বেশি সাহস হয়ে গেছে বুঝি! ঘুম এক নির্দোষ-নিষ্পাপ নিদ্রাযাপন। ঘুমিয়ে ঘুমিয়ে স্বপ্নের মধ্যে রাত্রি ভ্রমণ করতে হয়। স্বপ্ন-নিদ্রায় একবার পাহাড়ের চূড়ায় পৌঁছেছিলাম। তারপর কী মনে করে সেখান থেকে দিলাম এক লাফ। অন্ধকারে ওই পতিত পবনে পড়ছি তো পড়ছি এর কোনো থামাথামি নেই। পড়ছি তো পড়ছিই। আকাশে আকাশ নেই, মাটিতে মাটি নেই, জলে জল নেই। শুধু অসীম, গভীর, নিস্তরঙ্গ সুড়ঙ্গ পথ। কেউ নেই, সেখানে কিছুই নেই, শুধু জ্বলজ্বল করে উজ্জ্বল হয়ে জ্বলছে একটি হীরকখণ্ড- অসামান্য একটি স্বপ্নের টুকরো বৈয়ক্তিক বৈগুণ্যতায় বেপথুমান অন্ধকার আকাশের গায়ে ছড়িয়ে-ছিটিয়ে অগুণন নক্ষত্র, তারা আর গ্রহ হয়ে শূন্য শূন্য অতিথি শূন্যতায় চিরকালের জন্য অথিতু হতে থাকার প্রক্রিয়ায় পর্যবসিত হলো।  
literature

অন্ধ শরীর : রোমেনা আফরোজ
এই যে দেহ রোজ অন্ধকার টেনে নিয়ে যায় নদীর কাছে, নিদ্রার কাছে আমার নয়। আদতে রঙ চুরি করা সকালে বৃক্ষ সেজে জুতো খুঁজি। তোমার কাছে একজোড়া জুতো চাইতে বৃষ্টি হয় কান্না। সিঁথিতে রাত ছিল, সমপরিমাণ অহংকার মেখে চাঁদ। শেষবার মোমকে বলেছো আগুন লাগলে পাথর হতে। অথচ মাঠে কে যেন ফেলে গেছে আলতা। আমি পারছি না সবুজ হতে না আলো। কেবল কালো পিঁপড়ে শরীরে। ২ তোমার শার্টের রঙ চুরি করে যারা শিখিয়েছিল পরকাল তাদের নিয়তি লাল আপেল আর অপেক্ষা। ৩ পূনর্জন্মের আগে খুলে রাখি কাঠের পা। শৈশবে রাত্রি নামে ডাকোনি বলে ঘামের গন্ধ কেন্দ্র করে ছুটে যাই বরফের দিকে। অনেক প্রাচীর চোখে অবহেলায় খুলে রাখি নূপুর। ঈশ্বর কিংবা দরজা সম্পর্কিত স্মৃতি নেই। তাই প্রতীক্ষার নাম রাখি সীমান্ত। ব্যর্থতায় শীতকাল এলে আকাশের চাঁদও ভিজে হাতে মুছে ফেলে আমাকে। তুমি কি মনে রাখো গ্রীষ্ম? এমন দুর্দশার রাতে ইচ্ছে জাগে সারসের কাছে গান শিখি। ৪ জানালা থেকে ক্রমশ সরে যাচ্ছে আকাশ। তুমি কি বলবে না বিনয় নামের চিড়িয়াখানায় বন্দি হয়ে আছে গর্দভের দল! আমি রাত চাই, গন্ধ, আঙুল, বাঁশিও।  
literature

ডি ভিলিয়ার্সের তাণ্ডব
ছোটবেলা থেকে ক্রিকেট ছাড়াও অন্য খেলাধুলোতে একই রকম দাপুটে ছিলেন এবি ডি ভিলিয়ার্স। জাতীয় হকি ও ফুটবল দলে তার নাম উঠেছিল। দেশের জুনিয়র রাগবি দলের অধিনায়ক ছিলেন। জুনিয়র অ্যাথলেটিক্সে ১০০ মিটারের দ্রুততম, জুনিয়র ডেভিস কাপ দলের সদস্য, অনূর্ধ্ব উনিশ ব্যাডমমিন্টনে জাতীয় চ্যাম্পিয়ন, স্কুল সাঁতারে ছয়টা রেকর্ড তিরিশ বছরের জিনিয়াসের জীবনে মণিমানিক্য কম কিছু নেই। ভাগ্য ক্রিকেটের, শেষ পর্যন্ত বাইশ গজকেই জীবনে অগ্রাধিকার দিয়েছিলেন ভিলিয়ার্স। আর তাই ক্রিকেট বিশ্ব দেখল ৩১ বলে সেঞ্চুরি। রোববার জোহানেসবার্গের নিউ ওয়ান্ডারার্স স্টেডিয়ামে ওয়েস্ট ইন্ডিজের বিপক্ষে দ্বিতীয় ওয়ানডেতে এই কীর্তি গড়েন ডি ভিলিয়ার্স। দ্রুততম শতকের আগের রেকর্ডটি ছিল নিউজিল্যান্ডের ব্যাটসম্যান কোরি অ্যান্ডারসনের। গত বছরের ১ জানুয়ারি নিউজিল্যান্ডের কুইন্সটাউনে ওয়েস্ট ইন্ডিজের বিপক্ষেই এই অলরাউন্ডার ৩৬ বলে সেঞ্চুরি করে ভাঙেন প্রায় ১৮ বছর আগে শহিদ আফ্রিদির করা রেকর্ড। জেরোম টেইলরের করা ৩৯ ওভারের তৃতীয় বলে রিলি রুশো ফিরে গেলে ক্রিজে আসেন ডি ভিলিয়ার্স। মুখোমুখি হওয়া প্রথম বলেই চার হাঁকিয়ে তিনি জানান দেন অতিথিদের সামনে ঠিক কী অপেক্ষা করছে। প্রথম চার বলে আট রান নেয়া ডি ভিলিয়ার্সের ঝড়ের শুরু আন্দ্রে রাসেলের চার বলে ২০ রান নিয়ে। এই সময় দুটি করে চার ও ছক্কা হাঁকান তিনি। ১৫ বলে ৪৫ রান করা ডি ভিলিয়ার্সের অর্ধশতকের রেকর্ড গড়তে প্রয়োজন ছিল একটি ছক্কার। ওয়েস্ট ইন্ডিজের অধিনায়ক জেসন হোল্ডারের বলে ব্যাকওয়ার্ড স্কয়ার লেগের ওপর দিয়ে বল সীমানার বাইরে পাঠিয়ে রেকর্ডটি নিজের করে নেন তিনি। ১৯৯৬ সালে পাকিস্তানের বিপক্ষে ১৭ বলে শতকে পৌঁছে বিশ্ব রেকর্ডটি গড়েছিলেন সনৎ জয়াসুরিয়া। ১৮ বছরের পুরনো এই রেকর্ড ভেঙেও থামেননি ডি ভিলিয়ার্স। হোল্ডারের সেই ওভারের শেষ তিন বলে ১৬ রান নিয়ে শতকের দিকে এগিয়ে যান স্বাগতিক অধিনায়ক। ২৮ বলে ৮৮ রানে পৌঁছে যাওয়া ডি ভিলিয়ার্সের রেকর্ড গড়তে মাত্র ৭ বলে ১২ রান প্রয়োজন ছিল। মাত্র তিন বলেই এই রান তুলে নেন তিনি। হোল্ডারের বলে চার মেরে নব্বইয়ের ঘরে পৌঁছান ডি ভিলিয়ার্স। পরের দুটি বলে ছক্কা হাঁকিয়ে গড়েন বিশ্ব রেকর্ড। তার দ্বিতীয় অর্ধশতকটি আসে মাত্র ১৫ বলে। ৩১ বলে শতকে পৌঁছাতে ৮টি চার ও ১০টি ছক্কা হাঁকান ডি ভিলিয়ার্স। অর্থাৎ চার ও ছক্কা থেকেই আসে ৯২ রান। আন্দ্রে রাসেলের বলে বিদায় নেয়ার আগে ১৪৯ রানের চমৎকার ইনিংস খেলেন ডি ভিলিয়ার্স। এই ইনিংস খেলার পথে হাশিম আমলার সঙ্গে মাত্র ৬৭ বলে ১৯২ রানের বিশাল জুটি গড়েন তিনি। নিজের এমন ইনিংসে উৎফুল্ল ডি ভিলিয়ার্স। তবে ঐ সময় ডেভিড মিলারকে ক্রিজে চেয়েছিলেন তিনি। কোচ চেয়েছিলেন ৩০ বছর বয়সী ডি ভিলিয়ার্সই ব্যাটিং করুক। কোচ যদি তাকে না পাঠাত তাহলে হয়ত এমন সেঞ্চুরি হত না। ডি ভিলিয়ার্স বলেন, প্রথম উইকেট পতনের পর আমি চেয়েছিলাম তিন নম্বরে ব্যাট করুক ডেভিড মিলার। কিন্তু কোচ চেয়েছিলেন আমি ক্রিজে যাই। ক্রিজে গিয়ে প্রথমে সেট হতে চেয়েছিলাম। যা হয়েছে তা ভাগ্যের সহায়তায় হয়েছে। ম্যান অব দ্য ম্যাচ ডি ভিলিয়ার্স ম্যাচ শেষে বলেন, আমার ইচ্ছা ছিল মিলার ব্যাটিং করুক তিন নম্বরে। কিন্তু কোচ চেয়েছিল আমি ব্যাট করি। এরপর ক্রিজে গিয়ে ঠিক করেছিলাম, সেট হয়ে ব্যাটিং করব। কিন্তু মনে হলো আক্রমনাত্মক ব্যাটিংই করা উচিত। আর যখন ৯২ রানে ছিলাম, তখন জানতে পারি দ্রুত সেঞ্চুরির রেকর্ডের দ্বারপ্রান্তে আমি। তাই সিঙ্গেলস খেলার চিন্তাভাবনা বাদ দিয়ে বাউন্ডারির দিকেই লক্ষ্য স্থির করি। আর যা হল, তার সবই ভাগ্যের সহায়তায়। তবে আমলা ও রুসোকে ধন্যবাদ দেব। তারা আমার কাজটাকে সহজ করে দিয়েছে। নিশ্চিন্তে ব্যাটিং করতে পেরেছি। ধন্যবাদ জানাতে হচ্ছে কোচকেও। দারুণ একটি সিদ্বান্ত নিয়েছে সে। ভিলিয়ার্সের এমন এমন কীর্তিতে মুগ্ধ মাত্র দ্রুততম সেঞ্চুরির মালিক থেকে সাবেক হওয়া কোরি অ্যান্ডারসন, নতুন রেকর্ডের জন্ম দেয়া ডি অ্যান্ডারসন, নতুন রেকর্ডের জন্ম দেয়া ডি ভিলিয়ার্সকে শুভেচ্ছা। সে অসাধারণ এক ইনিংস খেলেছে। ৩১ বলে সেঞ্চুরি করা এবং ৪৪ বলে ১৪৯ রানের দানবীয় ইনিংস খেলা সত্যিই অবিশ্বাস্য। তার জন্য আরও বেশি শুভ কামনা থাকল। তবে অ্যান্ডারসন এটাও বলেন, আমার বিশ্বাস হয় না, এই রেকর্ড ভাঙ্গা সম্ভব নয়। ৩১ বলে সেঞ্চুরি খুব দ্রুত কিনা, তাও আমি জানি না। এটি যে কেউ করে ফেলতে পারে। সামনেই বিশ্বকাপ, সেখানে যে কারও এটি করার দারুন সুযোগ রয়েছে। দীর্ঘ সময় ওয়ানেেডতে দ্রুততম সেঞ্চুরির রেকর্ড ছিল যার, সেই আফ্রিদি বলেন, দারুণ খেলেছ বন্ধু। নতুন বছরের শুভেচ্ছা নিও। রাহুল দ্রাবিড় টেনশনে, ক্রিকেটের নিয়মকানুনই না পাল্টে যায় এরপর। বলেওছেন সেটা। ডিন জোন্স এমন কাউকে খুঁজে পাচ্ছেন না যে ভবিষ্যতে ডি ভিলিয়ার্সের রেকর্ড ভাঙতে পারবে বলে। মাইকেল ভন বলে দিয়েছেন, বলতেই হবে ক্রিকেট জিনিয়াস কাকে বলে তার সবচেয়ে ভাল সংজ্ঞা ডি ভিলিয়ার্সই। সেরা মন্তব্য বোধ হয় সাবেক পাকিস্তানি অলরাউন্ডার আজহার মাহমুদের, আমরা হাইলাইটস দেখছি না তো। ৩১ বলের মুগ্ধতা ৪ ২ ১ ১ ৪ ৬ ৪ ৬ ৬ ০ ২ ২ ১ ১ ৬ ৬ ৬ ৪ ৬ ১ ৪ ১ ১ ০ ৪ ৪ ০ ৬ ৪ ৬ ৬ ভিলিয়ার্সময় ইনিংস ৩১ বলে সেঞ্চুরি। ভাঙলেন নিউজিল্যান্ডের কোরি অ্যান্ডারসনের বিশ্বরেকর্ড (৩৬ বল)। ১৬ বলে হাফসেঞ্চুরি। টপকালেন সনৎ জয়াসুরিয়ার বিশ্বরেকর্ড (১৭ বল)। ১৬ ছক্কা। ছুঁলেন দুই বছর আগে রোহিত শর্মার (২০৯) ওয়ানডেতে এক ইনিংসে সর্বোচ্চ ওভার বাউন্ডারির রেকর্ড। ৪০ মিনিট। পৌঁছান সেঞ্চুরিতে। ১৯ মিনিট নেন হাফসেঞ্চুরি করতে। ৩৩৯ স্ট্রাইক রেট। ১৪৯ রানের ইনিংসের। একশোর বেশি রানের ইনিংসে তিনশোর বেশি স্ট্রাইক রেট তোলা তিনিই প্রথম ক্রিকেটার। ১৬ ছক্কার রেকর্ড ওয়ানডে ক্রিকেটে এক ইনিংসে ভারতের রোহিত শর্মার সর্বোচ্চ ছক্কা মারার বিশ্বরেকর্ডে ভাগ বসিয়েছেন এবি ডি ভিলিয়ার্স। ওয়েস্ট ইন্ডিজের বিপক্ষে সিরিজের দ্বিতীয় ওয়ানডেতে ৪৪ বলে ১৪৯ রান করার পথে ১৬টি ছক্কা মারেন দক্ষিণ আফ্রিকার এই ব্যাটসম্যান। শতক পূর্ণ করতে ১০টি ছক্কা মারেন ডি ভিলিয়ার্স। এরপর আরও ১৩ বল খেলেন তিনি। ছক্কা মারেন আরো ছয়টি। ইনিংসটিতে মোট নয়টি চার মারেন ডি ভিলিয়ার্স। এর আগে ২০১৩ সালের নভেম্বরে ব্যাঙ্গালোরে অস্ট্রেলিয়ার বিপক্ষে ২০৯ রানের ইনিংস খেলার পথে ১৬টি ছক্কা মেরেছিলেন ওয়ানডে ক্রিকেটে সর্বোচ্চ ব্যক্তিগত রানের ইনিংসের মালিক রোহিত। :: গ্যালারি ডেস্ক 
sports

বছর শেষের সাফল্যে মিলল ক্রিকেট
জাতীয় দলের একেরপর এক হার, ঘরোয়া ক্রিকেটে গড়াপেটা, গুরুত্বপূর্ণ খেলোয়াড়দের বহিষ্কার নিষেধাজ্ঞা ও পদত্যাগ মিলিয়ে খুব খারাপ অবস্থার মধ্য দিয়ে যাচ্ছিল বাংলাদেশ ক্রিকেট দল। গত বছরের শেষ দিকে জিম্বাবুয়ের বিপক্ষে সাফল্য ক্রিকেট আশার আলো খুঁজে পায়। বাংলাদেশের ক্রিকেটের খোঁজখবর রাখা ওয়েবসাইট ক্রিকইনফোর বিশ্লেষণ তুলে ধরা হল- দেখতে দেখতে আরো একটি বছর পার করল বাংলাদেশের জাতীয় ক্রিকেট দল। বছর জুড়ে দলটি বাজে পারফর্মেন্সের মধ্যেই কাটিয়েছে। বিভিন্ন সিরিজ কিংবা টুর্নামেন্ট শেষে অধিকাংশ সময়ই টাইগার অধিনায়ক মুশফিকুর রহিমকে মাথা নিচু করে থাকতে হলেও শেষ ভাগে এসে দারুণ সফলতা লাভ করে তারা। এ সময় সফরকারী জিম্বাবুয়ের বিপক্ষে টেস্ট ও ওয়ানডে উভয় ফর্মেটেই ভাল করে স্বাগতিক বাংলাদেশ। শুধু জয় নয় প্রতিপক্ষ দলটিকে হোয়াইটওয়াশ করে ছেড়েছে মুশফিকুর রহিমের নেতৃত্বাধীন টেস্ট দল ও মাশরাফি বিন মুর্তজার নেত্বত্বাধীন ওয়ানডে দল। গেল বছর বাংলাদেশ অধিকাংশ সময় কাটিয়েছে নিজেদের মাটিতে ম্যাচ আয়োজনের মধ্য দিয়ে। তারপরও কঠিন সময় পার করতে হয় টাইগারদের। যদিও ২০১৪ সাল এখন টাইগারদের জন্য অতীত হয়ে গেছে। কিন্তু আগের বছরগুলোতে যে জাগরণ বাংলাদেশের ক্রিকেটের মধ্যে লক্ষ্য করা গেছে তার প্রতিফলন এই বছরটিতে দেখা যায়নি। শুরুর নয় মাস জুড়ে বাংলাদেশ দলের ক্রিকেটে ভর করেছিল ব্যর্থতা ও হতাশা। তবে বছরের শেষভাগে এসে জিম্বাবুয়েকে দারুণভাবে পরাস্ত করে তারা কিছুটা স্বস্তির নিঃশ্বাস ছাড়তে সক্ষম হয়। তবে বছর জুড়ে ব্যর্থতার প্রলেপ এই একটি মাত্র টুর্নামেন্টের সফলতার চাদরে কোনোভাবেই ঢেকে রাখা যায় না। টাইগাররা বছরটা শুরুই করেছিল অনিশ্চয়তা নিয়ে। কিছুটা রাজনৈতিক অস্থিরতার কারণে আইসিসি টি-টেয়েন্টি বিশ্বকাপ ও এশিয়া কাপ আয়োজনের সুযোগকে খুব একটা কাজে লাগাতে পারেনি স্বাগতিক বাংলাদেশ। টুর্নামেন্ট আয়োজনে কিছুটা শঙ্কা থাকলেও শেষ পর্যন্ত অবশ্য দুটি টুর্নামেন্টই সফলভাবে শেষ করেছে বাংলাদেশের আয়োজকরা। বাংলাদেশ তাদের ২০১৪ সালটি শুরু করেছিল শ্রীলঙ্কাকে আতিথেয়তা দেয়ার মাধ্যমে। প্রথমেই দুই ম্যাচের টেস্ট সিরিজ অনুষ্ঠিত হয়, যেটি স্বাগতিক দল হেরেছে ১-০ ব্যবধানে। তিন ম্যাচের ওয়ানডে সিরিজও টাইগাররা হেরেছে ৩-০ ব্যবধানে। এরপর আয়োজিত এশিয়া কাপে বাংলাদেশ তাদের মিশন শুরু করে ভারতের কাছে হার দিয়ে। এরপর তারা একে একে হার মানে শ্রীলঙ্কা ও পাকিস্তানের কাছে। শেষ পর্যন্ত র‌্যাংকিংয়ের বাইরে থাকা আফগানিস্তানের কাছেও দুর্ভাগ্যজনক পরাজয়ের শিকার হলে জয় ছাড়াই টুর্নামেন্ট শেষ করতে বাধ্য হয় স্বাগতিক দলটি। শুধু তাই নয় বাংরাদেশ দলের ওই সময়কার পরিস্থিতিকে আরো নাজুক করে তুলেছিল তারকা অলরাউন্ডার সাকিব আল হাসানের বিতর্কিত আচরণ। যে কারণে তার ক্যারিবিয় প্রিমিয়ার লিগে (সিপিএল) অংশগ্রহণে নিষেধাজ্ঞা আরোপ করে ক্রিকেট বোর্ড (বিসিবি)। এ সময় শ্রীলঙ্কার বিপক্ষে ম্যাচে মুশফিকুর রহিমের অবর্তমানে তামিম ইকবালকে দলীয় অধিনায়কের দায়িত্ব দেয়ার উদ্যোগ নিলেও পরোক্ষাভাবে ওই দায়িত্ব নিতে অস্বীকৃতি জানান। এসব পরিরিস্থতি টাইগার দলের মনেবলে চিড় ধরায়। এখানেই শেষ নয়, মিডিয়ায় কথা চালাচালির রেশ ধরে দলীয় প্রধান কোচের দায়িত্ব থেকে স্বেচ্ছায় পদত্যাগ করেন অস্ট্রেলীয় কোচ শেন জার্গেনসন। ফলে ফিল্ডিং কোচের দায়িত্বে থাকা কোরি রিচার্ডস ও ট্রেইনার ডেভিড ডয়ার ও নিজ নিজ দায়িত্ব থেকে সরে যান। ফলে বাংলাদেশ জাতীয় দলের কোচ হিসেবে দায়িত্বগ্রহন করেন শ্রীলঙ্কান নাগরিক চন্দিকা হাতুরুসিংহে। হিথ স্ট্রিক গ্রহণ করেন বোলিং কোচের দায়িত্ব। তারপরও ভারতের কাছে আরেকটি সিরিজ হার এড়াতে পারেনি টাইগাররা। এরপর ওয়েস্ট ইন্ডিজের কাছে আরেকটি টেস্ট ও ওয়ানডে সিরিজে পরাজিত হয় বাংলাদেশ। এরপর জাতীয় ক্রিকেট দলে প্রবর্তন করা হয় ডাবল অধিনায়কত্ব। মুশফিকুর রহিমকে শুধুমাত্র টেস্ট দলের অধিনায়ক রেখে তার হাত থেকে কেড়ে নেয়া হয় ওডিআই দলের নেতৃত্ব। পরিবর্তিতত হিসেবে ঝান্ডা ওঠে মাশরাফি বিন মুর্তজার হাতে। যা শেষ পর্যন্ত হাসি ফোটায় টাইগার সমর্থকদের মুখে। যার প্রভাব পড়ে বছরের শেষভাগে জিম্বাবুয়ের সঙ্গে টেস্ট ও ওডিআই সিরিজে। সফরকারী দলটিকে ৫ ম্যাচের ওয়ানডে সিরিজে ৫-০ ব্যবধানে হোয়াইটওয়াশ করে মাশরাফি বাহিনী। এর আগে তিন ম্যাচের টেস্ট সিরিজেও সফরকারী দলকে ৩-০ ব্যবধানে হোয়াইটওয়াশ করে মুশফিকুর রহিমের নেতৃত্বাধীন টেস্ট দল। এতে দলের মনোবল চাঙ্গা হলেও র‌্যাংকিংয়ে কোনো হেরফের হয়নি বাংলাদেশ দলের। ২০১৪ সালে বাংলাদেশ সর্বমোট সাতটি টেস্ট ম্যাচে অংশ নিয়েছিল। তন্মধ্যে তিনটি ম্যাচে জয়ের বিপরীতে হেরেছে তিনটি ম্যাচে। আর ড্র করেছে একটিতে। এ সময় ১৮টি ওয়ানডে ক্রিকেট ম্যাচে অংশ নেয়া টাইগার দল জয় পেয়েছে মাত্র পাঁচটি ম্যাচে। ১২টি ম্যাচে হারের পাশাপাশি কোনো ফলাফল হয়নি একটি ম্যাচে। বছর জুড়ে বাংলাদেশ জাতীয় ক্রিকেট দল অংশগ্রহণ করেছে ১০টি টি-টোয়েন্টি ম্যাচে। দুটি ম্যাচে জয়ের বিপরীতে তারা হেরেছে সাতটিতে। একটি ম্যাচে কোনো ফলাফল আসেনি। সর্বোচ্চ অর্জন : বছর জুড়ে বাজে পারফর্মেন্সে থাকা বাংলাদেশ দল বছরের শেষভাগে এসে জিম্বাবুয়ের বিপক্ষে টেস্ট ও সিরিজ জয়ে বেশি লাভবান হয়েছেন উদীয়মান তারকা তাইজুল ইসলাম ও তারকা অলরাউন্ডার সাকিব আল হাসান। পুরো সিরিজ জুড়ে ধারাবাহিক পারফর্মেন্স করেছেন তারা। জিম্বাবুয়ের বিপক্ষে টেস্টের এক ইনিংসে তাইজুল ৮ উইকেট সংগ্রহের নজির সৃষ্টি করেন। অপরদিকে টেস্ট ক্রিকেটের ইতিহাসে তৃতীয় ক্রিকেটার হিসেবে সাকিব আল হাসান এক ম্যাচে সেঞ্চুরি হাকানোর পাশাপাশি ১০ উইকেট সংগ্রহের রেকর্ড গড়েন। সেরা ব্যর্থতা : ওই বছর দুটি বড় টুর্নামেন্ট আয়োজনের পরও স্বাগতিক দলের কোনো জয় না পাওয়াটা ছিল বড় ব্যর্থতা। এটি দলীয় মনোবলকে বিপর্যস্ত করার পাশাপাশি হতাশ করেছে সমর্থকদেরও। এর বাইরে আবার মরার ওপর খাড়ার ঘাঁর মত এশিয়া কাপে হেরে যায় টেস্ট না খেলা দল আফগানিস্তানের কাছে। এদিকে সাকিবের ওপর সিপিএল খেলতে নিষেধাজ্ঞাসহ নানান বিতর্ক টাইগার দলকে অনেকটাই নিচের দিকে নামিয়ে এনেছে। নতুন মুখ : বছরটিতে বাংলাদেশ দলের আরেকটি দিক হচ্ছে নতুন মুখের ছড়াছড়ি। বিপুল সংখ্যক নতুন খেলোয়াড় নিয়ে এসময় বাংলাদেশ পরীক্ষা-নিরীক্ষা চালালেও এদের মধ্য থেকে মাত্র তিন জন খেলোয়াড় ধারাবাহিকতা রক্ষা করতে সক্ষম হয়েছে। এরা দলীয় ভিতকে সুসংহত করেন। এদের মধ্যে অভিষেক ম্যাচেই প্রথম কোন খেলোয়াড় হিসেবে হ্যাটট্রিক করার কৃতিত্ব অর্জন করেন তাইজুল ইসলাম। লেগ স্পিনার জুবায়ের হোসেন পাঁচ ম্যাচ থেকে সংগ্রহ করেন ১৫ উইকেট। ঢাকায় ভারতের বিপক্ষে দ্বিতীয় ওয়ানডে ম্যাচে পাঁচ উইকেট সংগ্রহ করেন তরুণ পেসার তাসকিন আহমেদ। সেরা পারফর্মার : এই বছর টেস্টে বাংলাদেশ দলের হয়ে ৬১৪ রান সংগ্রহ করে মুমিনুল হক লাভ করেছেন ৫১তম স্থান। অপরদিকে ওয়ানডে ক্রিকেট থেকে ৭০৪ রান নিয়ে ৪৪তম স্থান লাভ করেছেন অধিনায়ক মুশফিকুর রহিম। এশিয়া কাপের খারাপ ফলাফলের মধ্যেও মুশফিকুর রহিমের ব্যাট থেকে এসেছে দুটি অসাধারণ ইনিংস। ভারতের বিপক্ষে তিনি অপরাজিত ১১৭ রান এবং পাকিস্তানের বিপক্ষে হাফ সেঞ্চুরি করেন। এছাড়া ভারত, ওয়েস্ট ইন্ডিজ ও জিম্বাবুয়ের সঙ্গে দ্বিপাক্ষিক সিরিজেও তার রয়েছে একটি করে হাফ সেঞ্চুরি। অপরদিকে ফেব্রুয়ারিতে শ্রীলঙ্কার বিপক্ষে অনুষ্ঠিত দ্বিতীয় টেস্টে মমিনুলের সেঞ্চুরিতে ম্যাচ ড্র করতে সক্ষাম হয় বাংলাদেশ। ওই ম্যাচে কুমার সাঙ্গাকারার ক্যারিয়ার সেরা ট্রিপল সেঞ্চুরিটিও তখন চাপা পড়ে যায় ম্যাচটি ড্রয়ে। নিষ্প্রভ তারকা : এ সময় বাংলাদেশ দলের ব্যর্থতার দায় এককভাবে কোনো খেলোয়াড়ের ওপর দেয়াটা অবশ্য উচিত হবে না। তবে তারকা ব্যাটসম্যান তামিম ইকবালের ব্যাট এ সময় ছিল একেবারেই নিষ্প্রভ। তিনি ১১টি ওয়ানডে ম্যাচ থেকে সংগ্রহ করেছেন মাত্র ২৬৯ রান। পক্ষান্তরে তার টেস্ট সংগ্রহ অপেক্ষাকৃত ভাল। সাত ম্যাচ থেকে সংগ্রহ করেছেন ৫২২ রান। তবে উল্লেখ্য যে জিম্বাবুয়ের বিপক্ষে বছরের শেষ ভাগে দুটি টেস্ট থেকেই সেখানে যুক্ত হয়েছে ৩০৩ রান।
sports

রমিজ-ইউসুফের উত্তপ্ত বাক্যালাপ
গ্যালারি ডেস্ক : ফিক্সিংয়ের দায়ে নিষেধাজ্ঞা কাটিয়ে পাকিস্তান দলে ফেরার প্রত্যাশা মোহাম্মদ আমিরের। কিন্তু আমির ইস্যুতে বাজে অবস্থায় পাকিস্তান ক্রিকেট বোর্ড। বলা চলে দুই ভাগে ভাগ হয়ে গেছে পাকিস্তান শিবির। কেউ চাচ্ছে আমির ফিরুক, কেউ না। কিছুদিন আগে আমিরের ক্যাম্পে যোগ দেয়া নিয়ে ভালোই নাটক করেছেন ওয়ানডে অধিনায়ক আজহার ও মোহাম্মদ হাফিজ। তবে শেষ পর্যন্ত সেই বিবাদ মেটাতে পেরেছে পিসিবি। তবে আমির ইস্যুতে সম্প্রতি পাকিস্তানের সাবেক দুই ক্রিকেটার যেভাবে কথা বলেছেন, তাতে ক্রিকেট প্রেমীরা লজ্জাই পেতে পারেন। পাকিস্তানের একটি টেলিভিশনে টেলি কনফারেন্সে কথা বলেছেন রমিজ রাজা ও মোহাম্মদ ইউসুফ। যেখানে এক কাঠি সরেস ছিল ইউসুফই। তবে মাঝে মধ্যে তির্যক কথা বলে আলোচনা আরো উসকে দিয়েছেন রমিজ রাজা। দুজন সাবেক ক্রিকেটারের এমন কথাবার্তায় সবার চক্ষু চড়কগাছ। এক পর্যায় ক্রিকেট ছেড়ে ব্যক্তিগত আক্রমণও করেছেন দুজন একে অপরকে। কী কথা হয়েছিল সেই টেলিফোন কনফারেন্সে, চুম্বক অংশগুলো তুলে ধরা হলো। রমিজ : প্রথমত, দাড়িওয়ালা লোকদের সবার আগে মিথ্যে বলা বন্ধ করা উচিত। ইউসুফ : আপনার মতো একজন নির্লজ্জ লোকই এভাবে কথা বলতে পারে। ক্রিকেটের জন্য কিছুই করেননি আপনি। শুধু কথাই বলতে পারেন। ক্রিকেট তো খেলতে পারতেনই না, তার ওপর আবার এমন কথা বলছেন। আপনার তো দাড়িই ওঠে না। (টিভির সঞ্চালকের উদ্দেশে) ওকে আমার সামনে নিয়ে আসুন, আমি দেখতে চাই কত বড় খেলোয়াড় তিনি। (রমিজ রাজাকে উদ্দেশ করে) ৫৭ টেস্টে কেবল দুটি সেঞ্চুরি আপনার। ক্রিকেট নিয়ে তো আপনার মতো লোকের কথা বলাই উচিত নয়। ক্রিকেট নিয়ে কথা বলতে আপনার লজ্জা করে না? আপনি শুধু একজন শিক্ষকই হতে পারবেন, ইংরেজির শিক্ষক, আর কিছু না। রমিজ : দাড়ি রেখে এভাবে মিথ্যা বলতে লজ্জা করে না তোমার? ইউসুফ : আমি তো ক্রিকেট খেলতে আর সেটা নিয়ে কথা বলতে পারি। আপনি তো ক্রিকেটটাও ঠিকমতো খেলতে পারতেন না। রমিজ : যা ইচ্ছা তা-ই তুমি বলতে পার। কিন্তু তুমি যা খেলেছ, তাতে পাকিস্তান ক্রিকেটের জন্য শুধু বদনামই হয়েছে। ইউসুফ : আপনি শুধুই একজন স্কুলশিক্ষক। সঞ্চালক : আপনাদের দুজনকেই অনুরোধ করছি, একটু শান্ত হোন। আপনাদের দুজনকে এখানে ডেকে আনার উদ্দেশ্য এটা ছিল না। আমিরের দলে থাকার ব্যাপারটি নিয়ে কথা বলতে চাইছিলাম। রমিজ ভাই, বোর্ডের জন্য আমিরকে ক্যাম্পে নিয়ে আসার সিদ্ধান্তটা কতটা গুরুত্বপূর্ণ? রমিজ : প্রথমত, দয়া করে আমাকে যখন ডাকবেন তখন এই সব নির্লজ্জ লোকদের ডাকবেন না। ইউসুফ : আপনিই তো চালাক। নিজের পরিবারের বিরুদ্ধে সম্পত্তি ও টাকা পয়সার জন্য মামলা করে বসে আছেন। আপনার মতো নির্লজ্জ লোক তো আমি জীবনেও আর একটা দেখিনি।
sports

বাংলাদেশের সিরিজ
বেশিরভাগ ক্ষেত্রে হোয়াইটওয়াশ হওয়ায়ই বাংলাদেশ ক্রিকেট দলের নিয়তি। এবার ঘটলো উল্টোটা। দেশের মাটিতে টেস্ট সিরিজে প্রতিপক্ষকে হোয়াইটওয়াশ করেছে বাংলাদেশ। তিন টেস্টের সিরিজে জিম্বাবুয়েকে ৩-০তে হারিয়েছে বাংলাদেশ। ব্যাটিং-বোলিংয়ের সব বিভাগে সফরকারীদের উড়িয়ে দিয়েছে বাংলাদেশের ক্রিকেটাররা। এ সিরিজের আগে বছরটা অনেক বাজে গিয়েছিল বাংলাদেশের। নেপাল ও আফগানিস্তানের বিপক্ষে দুটি টি-টোয়েন্টি ম্যাচ ছাড়া জয়ের স্বাদ অনাস্বাদিত ছিল টাইগারদের। গোদের ওপর বিষফোঁড়া হিসেবে যোগ হয়েছিল কোনো সুনির্দিষ্ট কারণ ছাড়া দলের সেরা পারফরমার সাকিব আল হাসানকে ছয় মাসের জন্য বহিষ্কার করা। ওয়েস্ট ইন্ডিজে নাস্তানাবুদ হয়ে ফেরার পর বিসিবি তার অবস্থান থেকে নড়ে সাকিবের নিষেধাজ্ঞা তিন মাস আগেই তুলে নেয়। আর মাঠে ফিরে সাকিব বোঝালেন বাংলাদেশ দলে তিনি কতটা অপরিহার্য। খুলনা টেস্টে সেঞ্চুরি ও ১০ উইকেট নিয়ে ইয়ান বোথাম ও ইমরান খানের পাশে তো বসেছেনই সব মিলিয়ে সিরিজে তিন টেস্টে ১৮ উইকেট ও ২৫১ রান করে নিজেকে অন্য উচ্চতায় নিয়ে গেছেন বিশ্বসেরা এই অলরাউন্ডার। উল্লেখ্য, তিন টেস্টের সিরিজে কোনো অলরাউন্ডারের সর্বকালের সেরা পারফরমেন্স এটি। এর আগে এই ২০০৯ সালে দক্ষিণ আফ্রিকার বিপক্ষে এই কীর্তি গড়েছিলেন মিশেল জনসন, তবে তার রান সাকিব থেকে চার বেশি হলেও উইকেট দুটি কম নিয়েছেন। সাকিবের সর্বকালের সেরা অলরাউন্ড পারফরমেন্সের কারণে নির্বাচকদের সেরা খেলোয়াড়ের পুরস্কারটি কাকে দেবেন সেটা নিয়ে ভাবতে হয়নি। না হলে ব্যক্তিগত পারফরমেন্স বাংলাদেশ দলে আছে আরো অনেক। টানা ৯ টেস্টে পঞ্চাশোর্ধ্ব ইনিংস খেলা মুমিনুল হক হয়েছেন চট্টগ্রাম টেস্টের ম্যান অব দ্য ম্যাচ। নিজের ঘরের মাঠে তৃতীয় সেঞ্চুরি করে অপরাজিত থেকে নিজের ব্যাটিং গড়টাকে নিয়ে গিয়েছেন ক্রিকেট মহাকাশের সবচেয়ে উজ্জ্বল তারার পাশে। ২৩ ইনিংস খেলে ১ হাজার ১৯৮ রান করেছেন ৬৩.০৫ গড়ে। কমপক্ষে ২০ ইনিংস খেলা ব্যাটসম্যানদের মধ্যে ব্যাটিং গড়ে তার ওপরে আছেন শুধু ডন ব্র্যাডম্যান! ব্যাটসম্যানদের আরো একটা সম্মানজনক তালিকায় তার আগে শুধু ব্র্যাডম্যান আছেন। দ্বিতীয় ইনিংসে যেখানে সব ব্যাটসম্যান রান করতে অপারগ তখন মুমিনুলের ক্যারিয়ারের চারটি সেঞ্চুরির তিনটি এসেছে দ্বিতীয় ইনিংসে। আরো তিনটি ফিফটিসহ মুমিনুলের গড় ৮৮.১৪! এখানেও ১০৪.৫ গড় নিয়ে তার ওপরে কেবল ব্র্যাডম্যান আছেন। এবার আসা যাক তামিম ইকবালের প্রসঙ্গে। এই সিরিজের আগে অনেকেই তার শেষ দেখে ফেলেছিলেন। ঢাকায় প্রথম টেস্টে তেমন কিছু করতে না পারলেও খুলনা ও চট্টগ্রামে টানা দুই ম্যাচে সেঞ্চুরি করে সমালোচকদের মুখের জবাব দিয়েছেন নিজের চওড়া ব্যাট দিয়ে। চট্টগ্রামে দ্বিতীয় ইনিংসেও সেঞ্চুরির কাছাকাছি চলে গিয়েছিলেন। সেই সেঞ্চুরি হয়ে প্রথম বাংলাদেশি ব্যাটসম্যান হিসেবে তার এক টেস্টে জোড়া সেঞ্চুরি পাওয়া হতো। এই টেস্টেই প্রথমবারের মতো এক সিরিজে ৩০০ রানের বেশি করলেন তামিম (৩০১)। এটা কোনো বাংলাদেশির জন্য চতুর্থ। এর আগে মুমিনুল নিউজিল্যান্ডের বিপক্ষে দুই টেস্টের সিরিজে ৩৭৬ রান করেছিলেন। মুমিনুল এই সিরিজেও করেছেন ৩২১ রান। ২০০৩ সালে পাকিস্তানের বিপক্ষে তিন টেস্টের সিরিজে ৩৭৯ রান নিয়ে সবার ওপরে আছেন শুধু হাবিবুল বাশার। চট্টগ্রামে প্রথম ইনিংসে তামিম ইকবাল ও ইমরুল কায়েস জুটির ২২৪ রানের জুটিটি বাংলাদেশের ওপেনিংয়ে সর্বোচ্চ রানের স্কোর। দুই ওপেনারের সেঞ্চুরিও এই প্রথম দেখলো বাংলাদেশ। এর আগের সর্বোচ্চও ছিল এই দুই ব্যাটসম্যানের। ২০১০ সালে লর্ডসে ইংল্যান্ডের বিপক্ষে তামিমের দুর্দান্ত সেঞ্চুরি ও ইমরুল কায়েসের ৭৫ রানে ওপেনিংয়ে ১৮৫ রানের জুটি হয়েছিল। ঢাকা টেস্টে তাইজুল ইসলামের এক ইনিংসে আট উইকেট বাংলাদেশি কোনো বোলারের জন্য সর্বোচ্চ। অভিষিক্ত লেগ স্পিনার জুবায়ের নিজের তৃতীয় টেস্টে পাঁচ উইকেট নিয়ে বুঝিয়েছেন তিনি থাকতে এসেছেন। বলতে গেলে স্পিনাররাই বাংলাদেশকে সিরিজটা জিতিয়েছেন। তিন টেস্টে জিম্বাবুয়ের ৬০ উইকেটের ৪৬টি নিয়েছেন বাংলাদেশের নিয়মিত স্পিনাররা! সাকিব ১৮টি নিয়েছেন, তার সঙ্গে পাল্লা দিয়ে তাইজুল ইসলাম নিয়েছেন ১৭টি উইকেট। অভিষিক্ত জুবায়েরও নিয়েছেন ১১টি উইকেট। এবার আসা যাক দলীয় কিছু পরিসংখ্যানে। চট্টগ্রাম টেস্টে ৫০৩ রানের স্কোরটি ছিল বাংলাদেশের চতুর্থ ৫০০-এর অধিক রানের স্কোর। এর আগের তিনবারই বাংলাদেশ জিততে পারেনি। ৫০০-এর অধিক রান করে এই প্রথমবার জয়ের স্বাদ পেল বাংলাদেশ। এই চারবারের দুবারই এসেছে চট্টগ্রামে। টেস্টে বাংলাদেশের উন্নতিটা বেশ চোখে পড়ছে সাম্প্রতিককালে। বাংলাদেশের সেরা ১০টি সর্বোচ্চ দলীয় স্কোর এসেছে গত দুই বছরে। আরো একটি বিষয় বাকি রয়েছে। বাংলাদেশ এই প্রথম টানা তিন টেস্ট জিতল। অবশ্য টেস্ট সিরিজে এর আগে ২০০৯ সালে ওয়েস্ট ইন্ডিজকে হোয়াইটওয়াশ করে এসেছিল টাইগাররা। তবে জিম্বাবুয়েকে ব্যাটে-বলে পর্যুদস্ত করে জিতেছে সেই নজির বাংলাদেশের ক্রিকেট ইতিহাসে আর দ্বিতীয়টি নেই। সিরিজ জয়ের পর মুশফিক সাংবাদিকদের বলেন, সিরিজজুড়ে দলের ক্রিকেটাররা যে পারফর্ম করেছে, তাতে করে আমি নিজে বেশি কৃতিত্ব নিতে পারছি না। আমার জায়গায় অন্য কোনো অধিনায়ক থাকলেও সে একই কথা বলতে বাধ্য হতো। আমরা দুটি টেস্টে জয়লাভ করেছি শেষ দিনে, এটি আমাদের ধারাবাহিকভাবে ভালো খেলার সাক্ষ্য বহন করে। আমরা জানতাম যে আমাদের সামর্থ্যরে পুরোটা দিতে পারলে সিরিজ ৩-০ করা সম্ভব। এটি অবিশ্বাস্য কিছু নয় যে বাংলাদেশের মাটিতে স্পিন খেলা কঠিন। এ জন্য কৃতিত্ব দিতে হবে বোলারদের। তবে ব্যাটসম্যানদের অবদানকেও আপনি খাটো করে দেখতে পারবেন না। কেননা তারাই বোলারদের লড়ার মতো পুঁজি তৈরি করে দিয়েছে। আমরা জানতাম আমরা সবাই জ্বলের উঠতে পারলে সিরিজ আমাদের। সিরিজ শুরুর আগে আমি চেয়েছিলাম সিনিয়র খেলোয়াড়রা যাতে পারফর্ম করে। বিশেষ করে রিয়াদ, সাকিব, ও তামিমদের পারফর্ম করা জরুরি ছিল এতে করে জুনিয়ররা তাদের অনুসরণ করতে পারবে। শেষ দিনে বাংলাদেশের প্রয়োজন ছিল ৯ উইকেট। দিনের শুরুতে স্বাগতিক স্পিনাররা উইকেট থেকে খুব কম সহায়তাই পেয়েছে। একই অবস্থা ছিল চতুর্থ দিন বিকেলেও। তার ওপর জিম্বাবুয়ের শুরুটাও ছিল অনেক ভালো। শেষ দিন সকালে শুভাগত-তাইজুলরা অনেক পরিশ্রমী বোলিং করেছে। জোড়া উইকেট লাভ করায় সেই পরিশ্রম সার্থক হয়েছে শুভাগত হোমের। এ প্রসঙ্গে মুশফিক বলেন, প্রথম সেশনটা আমাদের জন্য অনেক গুরুত্বপূর্ণ ছিল যেহেতু এ সময় ব্যাটিংয়ে ছিল মাসাকাদজা ও রাজা। আমি জানতাম প্রথম আধ ঘণ্টায় এক বা দুটি উইকেট তুলে নিতে পারি তাহলে তাদের অনেক চাপে ফেলা যাবে। টেইলর অনেক ভালো ব্যাটসম্যান কিন্তু সে এ সিরিজে ফর্মে ছিল না। আমরা চেয়েছি সে যেন উইকেটে না দাঁড়াতে পারে। এবং তাকেও দ্রুত ফেরাতে পেরেছি। বাংলাদেশ অধিনায়ক আরো যোগ করেন, তাদের ব্যাটিং স্টাইলের কারণেই আমাদের কাজটা অনেক সহজ হয়েছে। তারা ব্যাটিংয়ের সময় প্রচুর ঝুঁকি নিচ্ছিল তাই আমি জানতাম যে কোনো সময় আউট হয়ে যাবে। আমরা শুধু সুযোগের অপেক্ষা করেছি। আমার হাতে অনেক বিকল্প ছিল, আমার যখন উইকেট প্রয়োজন ছিল তখন আমি ঘুরিয়ে ফিরিয়ে আক্রমণে এনেছি আর বোলাররাও আমাকে নিরাশ করেনি। শেষ দিনে সাকিবের আরো দুটি উইকেটের প্রয়োজন ছিল, তাহলে তিনি হতেন তিন টেস্টে সিরিজে সেরা পারফরমার। কিন্তু শেষ দিনে মুশফিক সাকিবকে বোলিংয়ের সুযোগ দিলেন খুবই কম। শেষ দিনে রেকর্ডের সুযোগ হাতছাড়া হওয়ায় মনঃক্ষুণœ কিনা তা জানতে চাইলে সাকিব বলেন, এখানে খারাপ লাগার কিছু নেই। যদি আমি প্রথম দুই টেস্টে ১৭ উইকেট না পেতাম? উইকেট পেতে ভাগ্যেরও সহায়তা লাগে, যা সবসময় নিজের পক্ষে থাকে না। তবে যদি রেকর্ড হয়ে যেত তাহলে ভালো লাগত তবে এখন খারাপ লাগছে না। সপ্তম স্বর্গে বাংলাদেশ : চট্টগ্রাম ২০০৫ বাংলাদেশ : ৪৮৮ ও ২০৪/৯ ডি. জিম্বাবুয়ে : ৩১২ ও ১৫৪ ফলাফল : বাংলাদেশ ২২৬ রানে জয়ী। ম্যাচসেরা : এনামুল জুনিয়র। সেন্ট ভিনসেন্ট ২০০৯ বাংলাদেশ : ২৩৮ ও ৩৪৫ ওয়েস্ট ইন্ডিজ : ৩০৭ ও ১৮১ ফলাফল : বাংলাদেশ ৯৫ রানে জয়ী। ম্যাচসেরা : তামিম ইকবাল। গ্রেনাডা ২০০৯ ওয়েস্ট ইন্ডিজ : ২৩৭ ও ২০৯ বাংলাদেশ : ২৩২ ও ২১৭/৬ ফলাফল : বাংলাদেশ ৪ উইকেটে জয়ী। ম্যাচসেরা : সাকিব আল হাসান। হারারে ২০১৩ বাংলাদেশ : ৩৯১ ও ২৯১/৯ ডি. জিম্বাবুয়ে : ২৮২ ও ২৫৭ ফলাফল : বাংলাদেশ ১৪৩ রানে জয়ী। ম্যাচসেরা : মুশফিকুর রহিম। ঢাকা ২০১৪ জিম্বাবুয়ে : ২৪০ ও ১১৪ বাংলাদেশ : ২৫৪ ও ১০১/৭ ফলাফল : বাংলাদেশ ৩ উইকেটে জয়ী। ম্যাচসেরা : তাইজুল ইসলাম। খুলনা ২০১৪ বাংলাদেশ : ৪৩৩ ও ২৪৮/৯ ডি. জিম্বাবুয়ে : ৩৬৮ ও ১৫১ ফলাফল : বাংলাদেশ ১৬২ রানে জয়ী। ম্যাচসেরা : সাকিব আল হাসান। চট্টগ্রাম ২০১৪ বাংলাদেশ : ৫০৩ ও ৩১৯/৫ ডি. জিম্বাবুয়ে :৩৭৪ ও ২৬২ ফলাফল : বাংলাদেশ ১৮৬ রানে জয়ী। ম্যাচসেরা : মুমিনুল হক। গ্যালারি ডেস্ক
sports

মেসিময় সংখ্যাতত্ত্ব
শনিবার লা লিগার ম্যাচে সেভিয়ার বিপক্ষে হ্যাটট্রিক করে নতুন উচ্চতায় নিজেকে নিয়ে যান লিওনেল মেসি। বনে যান লা লিগার সর্বোচ্চ গোলদাতা। তেলমো জারার ২৫১ গোলকে টপকে লিওনেল মেসি এখন লা লিগায় সর্বোচ্চ গোলের গর্বিত মালিক। ১৯৫৫ সালে তেলমো জারা লা লিগায় সর্বোচ্চ ২৫১ গোলের রেকর্ড গড়েন। ছয় দশকেরও বেশি সময় ধরে রেকর্ডটি অক্ষত ছিল। কোথায় গিয়ে থামবেন মেসি? বয়স ২৭; ক্যারিয়ারের এখনো বেশখানিকটা পথ বাকি রয়েছে। মেসি যেই ফর্মে রয়েছেন তাতে করে তিনি যে নিজেকে ধরাছোঁয়ার বাইরে নিয়ে যাবেন তা চোখ বন্ধ করেই বলে দেয়া যায়। অবশ্য তাকে স্পেন ছাড়তে হয় সেক্ষেত্রে পরিস্থিতি ভিন্ন। আপাতত চোখ বুলিয়ে নেয়া যাক জাতীয় দল ও ক্লাবের হয়ে মেসির কিছু অসাধারণ রেকর্ডের দিকে। সংখ্যাতত্ত্ব অনুসারে মেসির রেকর্ড তুলে ধরা হল। ৪. চ্যাম্পিয়ন্স লিগে সর্বাধিক চারটি হ্যাটট্রিকের গর্বিত মালিক লিওনেল মেসি। তার হ্যাটট্রিক চারটি আসে আর্সেনাল, ভিক্টোরিয়া প্লাজেন, বায়ার্ন লেভারকুসেন ও আয়াক্সের বিপক্ষে। ইতিহাসের প্রথম খেলোয়াড় হিসেবে চারবার ফিফা বর্ষসেরা খেলোয়াড়/ ফিফা ব্যালন ডি’অর জিতেছেন লিওনেল মেসি। মেসি এটি জিতেন টানা চারবার, যা একটি বিরল কীর্তি। ইয়োহান ক্রুয়ফ, মিশেল প্লাতিনি ও মার্কো ফন বাস্তেন তিনবার করে ফিফা বর্ষসেরা খেলোয়াড়ের পুরস্কার জেতেন। মেসি চ্যাম্পিয়ন্স লিগে চার মৌসুম সর্বোচ্চ গোলদাতার পুরস্কারও জেতেন। ৫. লিওনেল মেসি প্রথম খেলোয়াড় হিসেবে চ্যাস্পিয়ন্স লিগের এক ম্যাচে ৫ গোল করার অনন্য কীর্তি গড়েন। পরে অবশ্য ইতালিয়ান জায়ান্ট রোমার খেলোয়াড় লুইস আদ্রিয়ানোও এক ম্যাচে পাঁচ গোল করেন। ৬. ২০০৯ সালে মেসি দ্বিতীয় খেলোয়াড় হিসেবে এক মৌসুমে ছয়টি ভিন্ন প্রতিযোগিতায় গোল করার দুর্দান্ত কীর্তি গড়েন। এলএম টেন ঐ মৌসুমে লা লিগা, কোপা ডেল রে, চ্যাম্পিয়ন্স লিগ, উয়েফা সুপার কাপ, স্প্যানিশ সুপার কাপ ও ক্লাব বিশ্বকাপে গোল করেন। এই কীর্তি আছে আর শুধু তার বার্সা সতীর্থ পেদ্রোর। ৭. ২০০৭ থেকে ২০১৩ টানা সাত মৌসুম ফিফা বর্ষসেরা ও ফিফা ব্যালন ডি’অর পুরস্কারের জন্য মনোনীত সংক্ষিপ্ত তিন জনের তালিকায় স্থান পেযেছেন ২৭ বছর বয়সী এই ক্ষুদে জাদুকর। আর কোনো খেলোয়াড়ের এই কীর্তি নেই। ৮. লা লিগায় এক মৌসুমে সর্বোচ্চ আটটি হ্যাটট্রিক করেন ক্ষুদে জাদুকর এলএম টেন। ১২. ২০১২ সালে আর্জেন্টিনার জার্সি গায়ে জাতীয় দলের হয়ে ১২ গোল করেন। আলবেসেলেস্তেদের হয়ে ১৯৯৮ সালে গ্যাব্রিয়েল বাতস্তিতাও ১২ গোল করেন। আর কোনো আর্জেন্টাইন জাতীয় দলের হয়ে এক বছরে এতো গোল করতে পারেননি। ১৪. ২০১১-১২ মৌসুমে চ্যাম্পিয়ন্স লিগে ১৪ গোল করে নতুন রেকর্ড গড়েন এলএম টেন। যদিও ২০১৩-১৪ মৌসুমে ১৭ গোল করে মেসির রেকর্ড নিজের দখলে নেন তারই প্রতিদ্ব›দ্বী ক্রিশ্চিয়ানো রোনালদো। ১৯. ২০১২-১৩ মৌসুমে লা লিগায় টানা ১৯ ম্যাচ গোল করে নিজেকে অনন্য উচ্চতায় নিয়ে যান মেসি। আর কোনো খেলোয়াড় টানা এতো ম্যাচ গোল করতে পারেননি লা লিগায়। টানা ১৯ ম্যাচে গোল করার ইনজুরির কারণে বেশ কয়েকদিন মাঠের বাইরে ছিলেন এই আর্জেন্টাইন ক্ষুদে জাদুকর। মাঠে ফিরেই ফের টানা দুই ম্যাচে গোল করে রেকর্ডটিকে ২১ ম্যাচে নিয়ে যান এলএম টেন। ২১. চ্যাম্পিয়ন্স লিগের ম্যাচ ভিন্ন ২১টি শহরে গোল করেন এই জাদুকর। আর কোনো খেলোয়াড় এত শহরে গোল করতে পারেননি। এল ক্লাসিকোতে সর্বাধিক ২১ গোলের রেকর্ড লিওনেল মেসির দখলে। তিনি ছাড়িয়ে যান যাবেক রিয়াল মাদ্রিদ কিংবদন্তি ডি স্টেফানোকে (১৮ গোল)। ২২. বার্সেলোনার হয়ে জাভি সর্বোচ্চ ২২টি শিরোপা জিতেছেন। একটি শিরোপা কম জিতে মেসি তার কাছেই আছেন। সর্বাধিক ২৩টি শিরোপা জিতে মাদ্রিদ লেজেন্ড পাকো জেন্টো সবার ওপরে রয়েছেন। সবাইকে ছাড়িয়ে এই রেকর্ডটা যে অচিরেই মেসি নিজের দখলে নিবেন তা সহজেই অনুমেয়। কেন না, জাভির বয়স ৩৪ হলেও মেসির বয়স মাত্র ২৭। ২৫. দেশ ও ক্লাবের জার্সিতে এক মৌসুমে আন্তর্জাতিক ম্যাচে সর্বোচ্চ ২৫ গোল করার রেকর্ড গড়েন মেসি। এই রেকর্ডে অবশ্য তার দুজন সঙ্গীও রয়েছে। তারা হলেন ক্রিশ্চিয়ানো রোনালদো ও ভিভিয়ান উডওয়ার্ড। ২৭. বার্সেলোনার হয়ে সর্বোচ্চ ২৭টি হ্যাটট্রিক করেছেন লিওনেল মেসি। রিয়ালের হয়ে রোনালদো করেছেন ২৬টি। লা লিগায় মেসির হ্যাটট্রিক ২০টি। তেলমো জারা ও ডি স্টেফানো ২২টি হ্যাটট্রিক নিয়ে সবার ওপরে রয়েছেন। এই দুজনকে ছাড়িয়ে যাওয়া মেসির জন্য সময়ের ব্যাপার মাত্র। ৪০. স্প্যানিশ ফুটবলের ইতিহাসে প্রথম খেলোয়াড় হিসেবে আর্জেন্টিনার রোজাতিও জন্ম নেয়া ক্ষুদে জাদুকর লিও টানা পাঁচ মৌসুম ৪০ বা ততধিক গোল করার রেকর্ড গড়েন। ২০০৯-১০ মৌসুমে এলএম টেন ৪৭ গোল করার পর এর পরের মৌসুমগুলোতে করেন যথাক্রমে ৫৩, ৭৩, ৬০ ও ৪১ গোল। ৪৫. আর্জেন্টিনার হয়ে লিওনেল মেসি ৪৫ গোল করেছেন। সামনে আছেন কেবল বাতিস্তা। জাতীয় দলের হয়ে বাতিস্তা ৫৬ গোল করেছেন। মেসির সামনে সুযোগ রয়েছে দেশের জার্সিতে সর্বোচ্চ গোলের মালিক বনে যাওয়ার। ৫০. ২০১০-১১ মৌসুমে ক্রিশ্চিয়ানো রোনালদো রিয়াল মাদ্রিদের হয়ে লা লিগায় সর্বোচ্চ ৪০ গোলের রেকর্ড গড়েন। ভেঙে দেন তেলমো জারা ও হুগো সানচেজের ৩৮ গোলের রেকর্ড। পরের বছরই রেকর্ডটি নিজের দখলে নেন লিও। করেন ৫০ গোল, যেই রেকর্ড এখনো অক্ষুণœ রয়েছে। ৭১. লিওনেল মেসি চ্যাম্পিয়ন্স লিগে যৌথভাবে সর্বোচ্চ গোলদাতার মালিক। সাবেক রিয়াল তারকা রাউলের মতো তারও গোলসংখ্যা ৭১। ৭০ গোল নিয়ে মেসির খুব কাছেই আছেন সিআর সেভেন। তবে মেসির সামনে সুযোগ রয়েছে রাউলকে ছাড়িয়ে যাওয়ার। রোনালদো মাঠে নামবেন একদিন পর। একটা জায়গা অন্য দুজনের চেয়ে অনেক এগিয়ে এলএম টেন। মেসির ৭১ গোল এসেছে মাত্র ৯০ ম্যাচে। ৭১ গোল করতে রাউলকে খেলতে হয়েছে ১৪২ ম্যাচ। ৭০ গোল করতে সিআর সেভেন খেলেন ১০৭ ম্যাচ। ৭৩. ২০১১-১২ মৌসুমে সব ধরনের প্রতিযোগিতা মিলিয়ে লিওনেল মেসি ৭৩ গোল করেন। ১৯৭২-৭৩ মৌসুমে গার্ড মুলারের করা সর্বোচ্চ ৬৭ গোলের রেকর্ড ভেঙে নিজেকে অনন্য উচ্চতায় নিয়ে যান এই ক্ষুদে জাদুকর। ৯১. ২০১২ সালে মেসি ৯১ গোল করে নিজেকে নিয়ে যান মহাতারকাদের কাতারে। এক মৌসুমে আর কোনো খেলোয়াড় এতো গোল করতে পারেননি। আগের রেকর্ডটি ছিল জার্মান কিংবদন্তি গার্ড মুলারের দখলে। ১৯৭২ সালে তিনি করেন ৮৫ গোল। ২০১২ সালে মেসি বার্সেলোনার হয়ে ৭৯ গোল করেন, যা একটি রেকর্ড। ১৯৭২ সালে বায়ার্ন মিউনিখের হয়ে সর্বোচ্চ ৭২ গোল করেছিলেন গার্ড মুলার। ১০১. লা লিগায় মেসি ১০১টি গোলে সহযোগিতা করেছেন। সর্বোচ্চ ১০৭টি অ্যাসিস্ট নিয়ে মেসির সামনে রয়েছেন বার্সা ও রিয়াল মাদ্রিদের সাবেক তারকা লুইস ফিগো। ফিগোকে ছাড়িয়ে যাওয়া এখন সময়ের ব্যাপার মাত্র। ১৪২. বার্সেলোনার প্রথম ও একমাত্র খেলোয়াড় হিসেবে ঘরের মাঠ ক্যাম্প ন্যুতে লা লিগায় গোলের সেঞ্চুরি করেন এলএম টেন। কাতালান ক্লাবের হয়ে লা লিগায় ২৫৩ গোলের ১৪২টিই তিনি করেন ক্যাম্প ন্যুতে। ২০৩. বার্সেলোনার একমাত্র খেলোয়াড় হিসেবে ঘরের মাঠ ক্যাম্প ন্যুতে সব ধরনের প্রতিযোগিতায় গোলের ডাবল সেঞ্চুরি করেন লিওনেল মেসি। ক্যাম্প ন্যুতে তার গোলসংখ্যা ২০৩। ২৫৩. তেলমো জারাকে পেছনে ফেলে মেসিই এখন স্প্যানিশ লা লিগার সর্বোচ্চ গোলদাতার মালিক। মেসির গোলসংখ্যা ২৫৩। ১৯৫৫ সাল থেকে সর্বোচ্চ ২৫১ গোল নিয়ে রেকর্ডটি ছয় যুগেরও বেশি সময় ধরে নিজের দখলে রেখেছিলেন তেলমো অ্যাটলেটিকো মাদ্রিদের সাবেক তারকা তেলমো জারা। ৩৬৮. বার্সেলোনার হয়ে অফিসিয়াল ম্যাচে সর্বোচ্চ ৩৬৮ গোল করেন ক্ষুদে জাদুকর লিওনেল মেসি। স্প্যানিশ কিংবদন্তি সিজার রদ্রিগেজ বার্সেলোনার হয়ে দ্বিতীয় সর্বোচ্চ ২৩২ গোল করেন। ১৯৪২-৫৪ মৌসুমে তিনি এই গোল করেন। স্প্যানিশ কোনো ক্লাবের হয়ে আর কেউ এত গোর করতে পারেননি। তেলমো জারা অ্যাটলেটিকো মাদ্রিদের হয়ে ৩৩৫ গোল করেন। রিয়াল মাদ্রিদের হয়ে রাউল করেন ৩২৩ গোল। :: গ্যালারি ডেস্ক
sports

আম চুরিতে বাধা দেয়ার জের : শিবগঞ্জে কিশোরকে পিটিয়ে হত্যা
শিবগঞ্জ (চাঁপাইনবাবগঞ্জ) প্রতিনিধি : উপজেলায় আম চুরির ঘটনাকে কেন্দ্র করে রাসেল উদ্দিন (১৬) নামে এক কিশোরকে পিটিয়ে হত্যা করেছে প্রতিপক্ষ। গতকাল শুক্রবার বিকেল সাড়ে ৫টার দিকে উপজেলার বিনোদপুর ইউনিয়নের কিরণগঞ্জ গ্রামে এ হত্যাকান্ডের ঘটনা ঘটে। পুলিশ ও স্থানীয়রা জানায়, বিকেল সাড়ে ৫টার দিকে বিনোদপুর ইউনিয়নের কিরণগঞ্জ গ্রামের বাক্কারের ছেলে হালিম (১৬) ও তার দলবল গ্রামের পশ্চিমে একটি বাগানে চুরি করে আম পাড়ার সময় একই গ্রামের মফিজুল হক মফুর ছেলে রাসেল দেখে ফেলেন। এ সময় তিনি চিৎকার শুরু করলে হালিম ও তার দলবল নিয়ে কথা-কাটাকাটির একপর্যায়ে রাসেলকে পিটিয়ে গুরুতর আহত করে। পরে আত্মীয়রা তাকে উদ্ধার করে চিকিৎসার জন্য হাসপাতালে নিয়ে যাওয়ার পথে রাসেল মারা যান। নাম প্রকাশে অনিচ্ছুক এলাকার অনেকেই জানান, আম চোর হালিমের বংশধর অত্যন্ত প্রভাবশালী হওয়ায় দীর্ঘদিন ধরে আম চুরিসহ বিভিন্ন ধরনের অপরাধ করে থাকলেও ভয়ে কেউ মুখ খুলতো না। শিবগঞ্জ থানার ওসি মো. রমজান আলী জানান, খবর পাওয়া পেয়ে ঘটনাস্থলে পাঠানো হয়েছে। পরে লাশ উদ্ধার করে ময়নাতদন্তের জন্য চাঁপাইনবাবগঞ্জ সদর আধুনিক হাসপাতাল মর্গে পাঠানো হয়।
theft
murder

গুরুদাসপুরে গরু চোরের দাপটে অসহায় তিন গ্রামের মানুষ
গুরুদাসপুর (নাটোর) প্রতিনিধি : উপজেলায় গরু চোরচক্রের দুই হোতার কাছে অসহায় হয়ে পড়েছে মশিন্দা ইউনিয়নের সাহাপুর, আনন্দনগর ও শিকারপুর গ্রামের মানুষরা। দীর্ঘদিন ধরে এ চক্রটি কৃষকের গোয়াল থেকে হালের বলদ চুরি ও ক্ষেত থেকে সেচের মোটর চুরি করে আসছে। কিন্তু চুরি রোধে প্রশাসনের পক্ষ থেকে তেমন কোনো পদক্ষেপ গ্রহণ করতে দেখা যাচ্ছে না। গ্রামবাসীর মতে, গত দুই বছরে ৪০টি গরু, ১৫টি ছাগলসহ ক্ষেতের শতাধিক সেচ মোটর চুরির ঘটনা ঘটেছে। এলাকায় তারা চিহ্নিত হলেও প্রভাবশালী কিছু মানুষ তাদের পক্ষ অবলম্বন করায় মানুষ প্রতিকার পাচ্ছে না। বাবু সরকার নামে স্থানীয় এক তরুণ জানান, যথেচ্ছ চুরির কারণে এলাকাবাসী জোটবদ্ধ হয়ে সম্প্রতি চোরদলের নেতা আলম (২৮) ও রতনকে (২৬) আটক করে। এদের মধ্যে আলমকে ধরে গণপিটুনি দিয়ে হাসপাতালে ভর্তি করে। তার সহযোগী রতন পালিয়ে যায়। এ ঘটনার পর থেকে এলাকার মানুষের মধ্যে আতঙ্ক বিরাজ করছে। পরিস্থিতি মোকাবেলায় এলাকার জনপ্রতিনিধিরা গত রোববার সাহাপুর মাজার চত্বরে সর্বদলীয় সভা ডাকেন। কিন্তু বিশেষ কারণে সভাটি পণ্ড হয়ে যায়। ক্ষতিগ্রস্ত কয়েকজন কৃষক জানান, গত দুই বছরে সাহাপুর গ্রামের মছের উদ্দিন, মজিবর রহমান, রিফাত প্রামানিক ও শহিদুল ইসলামসহ ২০-২৫ জন কৃষকের গোয়াল থেকে গরু চুরির ঘটনা ঘটেছে। এ নিয়ে বছরখানেক আগে গ্রাম্য সালিশে আলম ও রতন চুরির ঘটনা স্বীকার করলেও তারা ভালো হয়ে যাবে মর্মে পুলিশে দেয়া হয়নি। সর্বশেষ গত সোমবার দিবাগত রাতে তারা দুজন শামীম নামের এক কৃষকের গরু চুরি করতে গিয়ে ধরা পড়ে। সাহাপুর গ্রামের নেতৃত্বদানকারী কয়েকজন জানান, গ্রামে চুরিরোধ ও শনাক্তকারী দুই চোরকে নিয়ে আগামীকাল রোববার গ্রাম্য সালিশি বৈঠক বসবে। সেখান থেকে গ্রামবাসীর গণস্বাক্ষরিত অভিযোগ থানায় দেয়া হবে। গরু চুরি ও কথিত চোরকে গণধোলাইয়ের বিষয়ে জানতে চাইলে গুরুদাসপুর থানার ওসি দিলীপ কুমার দাস বলেন, নতুন যোগ দিয়েছে। এ বিষয়ে কিছু জানা নেই। তবে অভিযোগ পেলে ব্যবস্থা নেয়া হবে। 
theft

হ্যাকিংয়ের রহস্য উন্মোচিত হোক, নিরাপত্তা নিশ্চিত হোক
নিউ ইয়র্কের ফেডারেল রিজার্ভ ব্যাংকে থাকা বাংলাদেশ ব্যাংকের অ্যাকাউন্ট থেকে ১০০ মিলিয়ন ডলার হ্যাকড হওয়ার ঘটনা এখন স্বাভাবিকভাবেই ‘টক অব দ্য কান্ট্রি’। প্রযুক্তি-জালিয়াতির মাধ্যমে কেন্দ্রীয় ব্যাংকের এই এই বিপুল অর্থ লোপাটের ঘটনায় সংশ্লিষ্ট ব্যাংকিং সিস্টেমের সুরক্ষা ব্যবস্থা নিয়ে প্রশ্ন দেখা দিয়েছে। যুক্তরাষ্ট্রের ফেডারেল ব্যাংকের নিরাপত্তা দুর্বলতা নাকি বাংলাদেশ ব্যাংকের সিস্টেমের নিরাপত্তা দুর্বলতায় এ চুরি ঘটেছে- এ নিয়ে চলছে বিতর্ক। ইতোমধ্যে তদন্ত কমিটি গঠিত হয়েছে সরকার ও বাংলাদেশ ব্যাংকের তরফ থেকে। আমরা চাই সুষ্ঠু তদন্তে রহস্য উন্মোচিত হোক, দুর্বলতা শনাক্ত হোক, অনিয়ম-দুর্নীতি থাকলে তাও বের হয়ে আসুক, সর্বোপরি পুনরাবৃত্তি রোধে নিরাপত্তা ব্যবস্থা নিশ্ছিদ্র করার ব্যবস্থা নেয়া হোক। প্রাথমিক তদন্তে জানা গেছে, গত ৪ ফেব্রুয়ারি সুইফট মেসেজিং সিস্টেমে হ্যাংকিংয়ের মাধ্যমে যুক্তরাষ্ট্রের ফেডারেল রিজার্ভ ব্যাংক অব নিউ ইয়র্কে সঞ্চিত বাংলাদেশ ব্যাংকের ১০০ মিলিয়ন ডলার বা প্রায় ৮০০ কোটি টাকা সরিয়ে ফেলা হয়। এর মধ্যে ৮১ মিলিয়ন ডলার ফিলিপাইনের আরবিসি ব্যাংকের একটি শাখার ৫টি অ্যাকাউন্টে স্থানান্তরিত হয়েছে। এ অর্থ পরে ফিলিপাইনের তিনটি ক্যাসিনো হয়ে হংকং-এ চলে গেছে। বিদেশি পত্রিকায় ঘটনাটি ছাপা হলে ঘটনার প্রায় এক মাস পর সম্প্রতি সরকারের সংশ্লিষ্টরা এটি সম্পর্কে অবহিত হন। বাংলাদেশ ব্যাংক শুরুতেই বিষয়টি টের পেলেও এতদিন কর্মকর্তারা তা গোপন করে যাওয়ায় ক্ষুব্ধ প্রতিক্রিয়া ব্যক্ত করেছেন অর্থমন্ত্রী আবুল মাল আবদুল মুহিত। এ ‘স্পর্ধার’ জন্য ‘অবশ্যই ব্যবস্থা নেওয়া হবে’ বলে জানান অর্থমন্ত্রী গত রোববার। এ অবস্থায় তীব্র সমালোচনার মুখে গতকালই পদত্যাগ করেছেন বাংলাদেশ ব্যাংকের গভর্নর ড. আতিউর রহমান। এ ঘটনা তদন্তে কেন্দ্রীয় ব্যাংকের সাবেক গভর্নর ফরাসউদ্দিনের নেতৃত্বে তদন্ত কমিটি গঠন করেছে সরকার। কেন্দ্রীয় ব্যাংকের পক্ষ থেকেও পৃথক তদন্তের উদ্যোগ নেয়া হয়েছে। তদন্তে সহায়তা করছে সাইবার নিরাপত্তাবিষয়ক প্রতিষ্ঠান ওয়ার্ল্ড ইনফরম্যাটিক্স ও ফায়ারআই। সহায়তার প্রস্তাব দিয়েছে এফবিআই ও মার্কিন বিচার বিভাগ। জালিয়াত চক্র যখন সুইফট কোড নকল করে টাকা হাতিয়ে নিতে পেরেছে, তখন এই চক্রের হাতে বাংলাদেশ ব্যাংকের মূল্যবান তথ্যাদিও চলে যেতে পারে। আর তা বড় বিপদ ডেকে আনতে পারে। রিজার্ভ ব্যাংক তহবিল হ্যাকিংয়ের ব্যাপারে আন্তঃব্যাংক আর্থিক লেনদেনের নেটওয়ার্ক বেলজিয়ামভিত্তিক সংস্থা সুইফট বলছে, প্রেরণ ও গ্রহণকারী প্রতিষ্ঠানের মধ্যে যে বার্তা বিনিময় হয়েছে, তা বিশ্বাসযোগ্য ছিল। অন্যদিকে সাইবার নিরাপত্তা নিয়ে কাজ করে এমন একটি আন্তর্জাতিক সংস্থার পক্ষ থেকে বলা হয়েছে, সুইফটে প্রবেশের জন্য ব্যবহারকারীর নাম, পাসওয়ার্ডসহ প্রেরকের যে কোড বা সংকেতলিপি প্রয়োজন হয়, তা নকল করা সম্ভব। ওই সংকেতলিপি সঠিকভাবে সুরক্ষিত না হলে প্রতারণার মাধ্যমে তা ব্যবহার করাও সম্ভব। জানা গেছে, প্রাথমিক তদন্তে বাংলাদেশ ব্যাংকের আইটির দুর্বলতার বিষয় উঠে এসেছে। পুরো সিস্টেমেই নাকি দুর্বলতাসহ দক্ষ জনবলের অভাব ছিল। যারা আছে, তাদের সেভাবে প্রশিক্ষিত করা হয়নি। অবশ্য বাংলাদেশ ব্যাংকের পক্ষ থেকে বলা হয়েছে, অঘটন ঠেকাতে সব অনলাইন নেটওয়ার্ক সিস্টেমে পরিবর্তন আনা হয়েছে। এ কথায়ই নিশ্চয় এখন আশ্বস্ত হওয়া যাবে না। তদন্ত চলছে। উপযুক্ত তদন্তের মাধ্যমে কিভাবে হ্যাকিংয়ের ঘটনা ঘটল, তা উন্মোচিত করতে হবে। জালিয়াতিতে ব্যাংকের সংশ্লিষ্ট কেউ যুক্ত থাকলে বা কারো অবহেলা-অনিয়মের প্রমাণ পাওয়া গেলে তাদের বিরুদ্ধে যথাযথ আইনি ব্যবস্থা নিতে হবে। আরো জরুরি হলো- প্রযুক্তি, অবকাঠামো, জনবল ও কৌশলগত দুর্বলতাগুলো চিহ্নিত করা এবং প্রয়োজনীয় ব্যবস্থা নিয়ে ভবিষ্যতের সুরক্ষা নিশ্চিত করা।
theft

রূপগঞ্জে গরুসহ চোর আটক
রূপগঞ্জ (নারায়ণগঞ্জ) প্রতিনিধি : রূপগঞ্জে গরু চুরি করে নিয়ে যাওয়ার সময় সাইদুল ইসলাম (২৬) নামে এক চোরকে আটক করে পুলিশ। গত বৃহস্পতিবার উপজেলার তারাব পৌরসভার কর্নগোপ এলাকা থেকে ওই গরু চোরকে আটক করা হয়। আটককৃত সাইদুল ইসলাম নেত্রকোনা জেলার ওয়াইনপাড়া এলাকার মৃত মিছির মিস্ত্রির ছেলে। রূপগঞ্জ থানার সহকারী উপপরিদর্শক (এএসআই) আল-আমিন মিয়াজী জানান, সাইদুল ইসলাম উপজেলার কর্ণগোপ এলাকা থেকে একটি গরু চুরি করে নিয়ে যাচ্ছিল। গরুটি চুরি করে নিয়ে যাওয়ার সময় স্থানীয়দের সহযোগিতায় সাইদুল ইসলামকে আটক করা হয়। এ ব্যাপারে রূপগঞ্জ থানায় একটি মামলা দায়ের করা হয়। 
theft
capture

বিদ্যুতের ট্রান্সফরমার চুরি করতে গিয়ে যুবকের মৃত্যু
কালীগঞ্জ (গাজীপুর) প্রতিনিধি : গাজীপুরের কালীগঞ্জ উপজেলার তুমলিয়া ইউনিয়নে বিদ্যুতের ট্রান্সফরমার চুরি করতে গিয়ে এক যুবকের মৃত্যু হয়। গত শনিবার ভোররাতে উপজেলার দক্ষিণ চুয়ারীখোলার গ্রামের বকুল মার্কেটের সামনে এ ঘটনা ঘটে। ধারণা করা হচ্ছে রাতের কোনো এক সময় বিদ্যুতের ট্রান্সফরমার চুরি করার জন্য গাছে উঠে আবু তাহের (৩৫)। এতে ঘটনাস্থলে বিদ্যুৎস্পৃষ্টে তার মৃত্যু হয়। সে একই ইউনিয়নের উত্তর চুয়ারীখোলা গ্রামের মোঃ রওশন আলীর ছেলে। তার মৃতদেহ বৈদ্যুতিক খুঁটির নিচে পুকুরের পানিতে ভাসমান ছিল। লাশ ময়নাতদন্তের জন্য গাজীপুর মর্গে প্রেরণ করে। স্থানীয়রা জানায়, মৃত আবু তাহের এলাকার চিহ্নিত চোর ছিল। কালীগঞ্জ থানার অফিসার ইনচার্জ মোঃ নাজমুল হক ভুঁইয়া ঘটনার সত্যতা স্বীকার করেছেন।
theft
death

জিম্বাবুয়েকে হোয়াটওয়াশ করল ভারত
হারারেতে অনুষ্ঠিত সিরিজের তৃতীয় ও শেষ ওয়ানডেতে স্বাগতিক জিম্বাবুয়েকে ১০ উইকেটের বড় ব্যবধানে পরাজিত করে তাদের হোয়াটওয়াশ করেছে সফরকারী ভারত। অনেকটা একতরফা সিরিজের বাকি দুটি ম্যাচেও যথাক্রমে ৯ ও ৮ উইকেটের বিশাল ব্যবধানে জয় পায় ধোনিরা । এদিন অবশ্য গত দুই ম্যাচের মতো টসে হারেনি জিম্বাবুয়ে। টস জিতে প্রথমে ব্যাট করার সিদ্ধান্ত নেয় স্বাগতিকরা, কিন্তু ভারতীয় বোলারদের বোলিং তোপে ৪২.২ ওভারে মাত্র ১২৩ রান করে অলআউট হয় জিম্বাবুয়ে। আবারো ব্যর্থতার পরিচয় দেয় পুরো সিরিজজুড়ে রান না পাওয়া জিম্বাবুয়ের ব্যাটসম্যানরা। দলীয় মাত্র ১৯ রানে ব্যক্তিগত ৮ রান করে বিদায় নেন মাসাকাদজা। এর পর দ্বিতীয় উইকেটে চিবাবা এবং ওয়ানডাউনে নামা ভুসি সিবান্দা ভালোই খেলতে থাকেন কিন্তু দলীয় ৫৫ রানে ব্যক্তিগত ২৭ রান করে চিবাবা আউট হওয়ার পর আর কোনো ব্যাটসম্যান ক্রিজে দাঁড়াতে পারেনি। দলের পক্ষে সর্বোচ্চ ৩৮ রান করেন সিবান্দা। ভারতের বোলারদের মধ্যে সবচেয়ে সফল ছিলেন ফাস্ট বোলার জাসপ্রিত ভোমরা, প্রথম ম্যাচের মতো এ ম্যাচেও তিনি ১০ ওভারে মাত্র ২২ রানের বিনিময়ে ৪টি উইকেট দখল করেন। এ ছাড়া লেগ স্পিনার চাহাল ২টি ও কুলকার্নি ও প্যাটেল ১টি করে উইকেট পান। জবাবে ১২৪ রানের টার্গেটে ব্যাট করতে নেমে ভারতীয়রা কোনো উইকেট না হারিয়ে মাত্র ২১.৫ ওভারে দুই উদ্বোধনী ব্যাটসম্যান লোকেশ রাহুল ও অভিষিক্ত ফায়াজ ফজলের কাঁধে ভর দিয়ে সহজে ম্যাচ জিতে যায়। রাহুল ৭০ বলে ৬৩ এবং ফজল ৬১ বলে ৫৫ রানে অপরাজিত থাকেন। ২২ রানে ৪টি উইকেট নিয়ে ম্যচের সেরা খেলোয়াড় নির্বাচিত হন ভোমরা। পাশাপাশি তিনি সিরিজেও সর্বোচ্চ ৯ উইকেট শিকার করেন। সিরিজে ব্যাট হাতে সবচেয়ে সফল ছিলেন এই সিরিজেই অভিষেক হওয়া লোকেশ রাহুল। তিনি সবচেয়ে বেশি ১৯৬ রান করে সিরিজের সেরা খেলোয়াড়ের পুরস্কার জিতে নেন। রাহুল প্রথম ভারতীয় ব্যাটসম্যান হিসেবে অভিষেক ম্যাচে সেঞ্চুরি করে রেকর্ড করেন, কারণ এর আগে অভিষেক ম্যাচে সর্বোচ্চ ৮৬ রানের ইনিংস খেলেছিলেন রবিন উথাপ্পা। সবকিছু মিলিয়ে নড়বড়ে জিম্বাবুয়ের বিরুদ্ধে সফলভাবে সিরিজ জিতল এবং হোয়াটওয়াশ করল তারুণ্যনির্ভর ধোনিরা। উল্লেখ্য, সমান তিনটি ওয়ানডে ও টি-টোয়েন্টি ম্যাচ খেলতে ভারতীয় দল এখন জিম্বাবুয়ে সফর করছে। ইন্টারনেট।
sports

বড়াইগ্রামে পোস্ট অফিস থেকে তিনটি ল্যাপটপ চুরি
বড়াইগ্রাম (নাটোর) প্রতিনিধি : নাটোরের বড়াইগ্রাম উপজেলার লক্ষীচামারী সাব-পোস্ট অফিস থেকে শনিবার রাতে তিনটি নতুন ল্যাপটপ চুরি হয়েছে। এই ল্যাপটপগুলো ডাক ও টেলিযোগাযোগ মন্ত্রণালয়ের আওতায় পোস্ট-ই সেন্টারের সেবা দেয়া হতো। চুরি যাওয়া ল্যাপটপগুলোর মূল্য প্রায় দেড় লাখ টাকা বলে জানা গেছে। লক্ষীচামারী সাব-পোস্ট অফিস মাস্টার আলাউদ্দিন জানান, পোস্ট অফিসের নিজস্ব ভবন না থাকায় মেরিগাছা বাজারে একটি টিনশেড ঘর ভাড়া করে দু’জন উদ্যোক্তা সেখানে পোস্ট ই-সেন্টারের সেবা কাজ পরিচালনা করে আসছিল। শনিবার রাতে বৃষ্টির মধ্যে কে বা কারা ঘরের টিনের চাল কেটে ভেতরে প্রবেশ করে ল্যাপটপগুলো চুরি করে নিয়ে যায়। এ ব্যাপারে বড়াইগ্রাম থানায় একটি সাধারণ ডায়েরি করা হয়েছে। 
theft

তেল চুরির টাকা ভাগাভাগি নিয়েই যশোরে ফিলিং স্টেশনে জোড়া খুন : ৪ জনকে আটক করেছে পুলিশ
যশোর ও বাঘারপাড়া প্রতিনিধি : জেলার বাঘারপাড়া উপজেলার চাড়াভিটা বাজারে আবদুুল বারী ফিলিং স্টেশনে জোড়া খুনের রহস্য উদঘাটন করেছে পুলিশ। একই সঙ্গে মূল ঘাতকসহ ৪ জনকে আটক করা হয়েছে। ফিলিং স্টেশনের তেল চুরির টাকা ভাগাভাগি, মাদকসেবন নিয়ে বিরোধ ও কলেজছাত্র অপুর টাকা লুট করতেই এ হত্যাকাণ্ড ঘটানো হয়েছে। পলাতক কর্মচারী যশোর সদর উপজেলার মুনসেফপুর গ্রামের মোহাম্মদ আলীর ছেলে সিরাজুল ইসলাম আটকের পর পুলিশের কাছে হত্যাকাণ্ডের দায় স্বীকার করেছে। গত সোমবার রাতে সাতক্ষীরার কলারোয়া থেকে তাকে আটক করা হয়। আটক অপর তিন সহযোগী হলেন- সদরের রামনগর গ্রামের ইকবাল, বাঘারপাড়া উপজেলার শ্রীরামপুর গ্রামের নয়ন ও চাড়াভিটার নাসির। এদিকে হত্যাকাণ্ডের ঘটনায় গত সোমবার রাতেই অজ্ঞাত আসামিদের নামে মামলা করেছেন ফিলিং স্টেশনের ইজারাদার মাসুদুর রহমান। যশোরের সহকারী পুলিশ সুপার (এএসপি) বিল্লাল হোসেন জানান, আটক কর্মচারী সিরাজুল ইসলাম জোড়া খুনের দায় স্বীকার করেছে। সে স্বীকারোক্তি দিয়ে বলেছে, ‘ফিলিং স্টেশনের তেল চুরির টাকা ভাগাভাগি নিয়ে ম্যানেজারের সঙ্গে তার দ্ব›দ্ব ছিল। প্রতিদিন তেল চুরি করত সিরাজুল। আর দিন শেষে তেল চুরির টাকার ৮০ ভাগ ম্যানেজার নিয়ে নিতেন। বাকি ২০ ভাগ পেতেন সিরাজুল। এ নিয়ে সিরাজুল ক্ষুব্ধ ছিল। এ ছাড়া ইকবাল, নয়ন ও নাসির ফিলিং স্টেশনে বসে গাঁজা সেবন করতো। এতে ম্যানেজার বাধা দিতো। এ নিয়ে ওই তিনজন চরম ক্ষুব্ধ ছিল। তারা চারজন মিলে গত রোববার রাতে ওবায়দুর ও লিজন আহমেদ অপুকে কুড়াল দিয়ে কুপিয়ে হত্যা করে। বিল্লাল হোসেন আরো জানায়, ঘটনাস্থলের পাশের একটি ডোবা থেকে হত্যায় ব্যবহৃত কুড়াল উদ্ধার করা হয়েছে। উল্লেখ্য, গত রোববার রাতে ফিলিং স্টেশনের ম্যানেজার বাঘারপাড়া উপজেলার দশপাখিয়া গ্রামের রহমান মোল্লার ছেলে ওবায়দুর রহমান (৩০) ও রঘুনাথপুর গ্রামের সদর উদ্দিন খানের ছেলে লিজন আহমেদ অপুকে (২৪) হত্যা করা হয়। হত্যাকাণ্ডের পর পালিয়ে যায় ওই ফিলিং স্টেশনের কর্মচারী সিরাজুল। ফলে হত্যাকাণ্ডে তার জড়িত থাকার বিষয়টি আলোচনায় ওঠে আসে। ইতালি যাওয়া হলো না কলেজছাত্র অপুর! : ইতালি যাওয়া হলো না মেধাবী ছাত্র লিজন আহমেদ অপুর। তার আগেই সে পাড়ি জমালো না ফেরার দেশে। স্বপ্নবাজ মা-বাবাও তাদের একমাত্র ছেলেকে নিয়ে আর স্বপ্ন দেখবেন না। কারণ তাদের আদরের ধন যে আর ফিরে আসবে না কোনো দিন!। বলবে না ‘মা ভাত দাও-কলেজে যাব। কিংবা বাবাকেও বলবে না-‘বাবা বই কেনার টাকা দাও’! বিলাপ করতে করতে কান্নায় ভেঙে পড়ছিলেন অপুর বাবা সদর উদ্দিন খাঁ আর মা এলিজা বেগম। গত রোববার রাতে বাঘারপাড়ার চাড়াভিটায় অবস্থিত মেসার্স আবদুল বারী ফিলিং স্টেশনে ঘুমিয়ে থাকা অবস্থায় খুন হন প্রতিষ্ঠানটির ম্যানেজার ওবায়দুর রহমান ও কলেজছাত্র লিজন আহমেদ অপু। অপুর বাড়ি ফিলিং স্টেশনের পাশেই। বাড়ি সংস্কারের কাজ চলায় অপু এখানে রাত যাপন করতে এসেছিল। ঘুমাতে গিয়ে ছেলে লাশ হয়ে ফিরবে-এটা কি জানতেন তার বাবা-মা! নিজে ব্যবসায়ী হলেও ছেলেকে চাকরিজীবী বানাতে চেয়েছিলেন সদর উদ্দিন। তাই তো ছেলেকে লেখাপড়া শেখানোর প্রতি দায়িত্বশীল ছিলেন বেশ। যশোর এমএম কলেজের মাস্টার্স প্রথম বর্ষের ছাত্র ছিল লিজন আহমেদ অপু। তার শখ ছিল ইতালি যাওয়ার। ছেলের ইচ্ছা পূরণে বাবা-মা সাড়া দিয়েছিলেন। ছেলেকে ইতালি পাঠানোর বন্দোবস্ত করেছিলেন ইতোমধ্যে। জমাও দিয়েছিলেন কিছু টাকা। কিন্তু সে স্বপ্ন যে পূরণ হতে দিল না মানুষরূপী হায়েনা। কলিজার টুকরা ছেলেকে রেখে ঈদ উদযাপনই বা কেমন হবে? ফিকে হয়েই ধরা দেবে তাদের ঈদ আনন্দ! বিয়ে করা হলো না ওবায়দুরের! : ঈদের পরই বিয়ের পিঁড়িতে বসার কথা ছিল ওবায়দুরের। কিন্তু সে স্বপ্ন পূরণ না করেই পৃথিবী ছেড়ে বিদায় নিতে হলো তাকে। নিজ কর্মস্থল বাঘারপাড়ার চাড়াভিটা আবদুুল বারী ফিলিং স্টেশনে ৮ বছর ম্যানেজারের দায়িত্ব পালন করছিলেন এ উপজেলার ধলগ্রাম ইউনিয়নের দশপাখিয়া গ্রামের রহমান মোল্যার ছেলে ওবায়দুর রহমান (২৮)। গত রোববার রাতে নিজ কর্মস্থলেই খুন হন তিনি। তার অকাল মৃত্যুতে কাঁদেনি শুধু স্বজনরাই, কেঁদেছে গ্রামবাসীরাও। প্রতিবেশী মুর্শিদুজ্জামান মঞ্জরের সরল স্বীকারোক্তি ‘ওবায়দুর নিঃসন্দেহে একজন ভালো মানুষ ছিল। তার সঙ্গে কারো কোনো বিষয়ে বিবাদ ছিল না। তার সঙ্গে সুর মিলিয়ে ওই ইউনিয়নের নবনির্বাচিত চেয়ারম্যান সুভাষ দেবনাথ অভিরাম বলেন, ওবায়দুরের মতো মানুষের জুড়িমেলা ভার। স্বজনরা জানান, সবকিছু ঠিকঠাক ঈদের পরেই ওবায়দুরের বিয়ের পিঁড়িতে বসার কথা ছিল। সে জন্য সবকিছু গুছিয়ে নিচ্ছিল সে। সে জন্য বাড়িতে একটা উৎসবমুখর পরিবেশও বিরাজ করছিল। কিন্তু বিয়ের আনন্দ বিষাদে রূপ নেয়ার কথা কি কেউ ভেবে রেখেছিল?
theft
murder

চট্টগ্রামে মোবাইল ফোন চুরির অভিযোগে যুবককে পিটিয়ে হত্যা
চট্টগ্রাম অফিস : মোবাইল ফোন চুরির অভিযোগে মহিউদ্দিন নামে এক যুবককে পিটিয়ে হত্যা করা হয়েছে। গতকাল বৃহস্পতিবার ভোরে লোহাগাড়া উপজেলার পদুয়ায় একটি ইটভাটায় এ ঘটনা ঘটে। এ ঘটনায় ভাটার মালিকসহ ১৪ শ্রমিককে আটক করেছে পুলিশ। লোহাগাড়া থানার ওসি বলেন, বুধবার রাতে এনবিএন ব্রিকফিল্ড নামে একটি ইটভাটায় শ্রমিকদের ঝুপড়িতে মোবাইল চুরি করতে যায় মহিউদ্দিন। শ্রমিকরা টের পেয়ে তাকে আটক করে গণপিটুনি দিলে সে মারা যায়। পুলিশ গতকাল সকালে লাশ উদ্ধার এবং এ ঘটনায় জড়িত থাকার অপরাধে ইটভাটার মালিক লিয়াকতসহ ১৪ জনকে আটক করে। লাশ ময়নাতদন্তের জন্য চট্টগ্রাম মেডিকেল কলেজ হাসপাতালে পাঠানো হয়েছে।
theft
murder

সিলেট থেকে চট্টগ্রাম যাওয়ার পথে পাহাড়িকা ট্রেনে হামলার শিকার একই পরিবারের ১৬ জন
ডেইলি সিলেট ডেস্ক: বিয়ের অনুষ্ঠান শেষে পরিবারের সদস্যদের নিয়ে বাড়ি ফিরছিলেন ব্যাংক কর্মকর্তা কাজী মঈনুদ্দিন আহাম্মদ। পাহাড়িকা এক্সপ্রেস ট্রেনযোগে সিলেট থেকে চট্টগ্রাম যাওয়ার পথে নারী ও শিশুসহ পরিবারের ১৬ সদস্য বর্বর সন্ত্রাসী হামলার শিকার হন। এ সময় তাদের কাছে থাকা মোবাইল ফোনসেট ও নগদ প্রায় ২৫ হাজার ছিনিয়ে নেই সন্ত্রাসীরা। তবে রেলওয়ে জিআরপি পুলিশের কাছে অভিযোগ করেও কোনো প্রতিকার পাননি সন্ত্রাসী হামলার শিকার পরিবারটি। ঘটনা ঘটেছে ১ আগস্ট (সোমবার) বিকেল সাড়ে ৩টার দিকে আখাউড়া জংশন এলাকায়। চট্টগ্রাম রেলওয়ে জিআরপি থানার ওসি হিমাংশু কুমার ঘটনার সত্যতা নিশ্চিত করেছেন। জানা গেছে, চট্টগ্রামের ইউসিবিএল ব্যাংক কর্মকর্তা কাজী মঈনুদ্দিন আহাম্মদ নারী ও শিশুসহ পরিবারের ১৬ জন সদস্য একটি বিয়ের অনুষ্ঠান শেষে পাহাড়িকা এক্সপ্রেস ট্রেনযোগে ‘ছ’ নম্বর বগিতে সিলেট থেকে চট্টগ্রাম যাচ্ছিলেন। কুলাউড়া স্টেশন তাদের বগিতে আরো দুই যুবক ওঠে। তারা ট্রেনে ওঠার পর থেকেই মঈনুদ্দিনের পরিবারের নারী সদস্যদের নানাভাবে উত্ত্যক্ত করতে থাকে। এ সময় পরিবারের সঙ্গে থাকা পুরুষ সদস্যরা প্রতিবাদ করলে তারা ক্ষুদ্ধ হয়ে ওঠে এবং এক পর্যায়ে যুবকরা মোবাইল ফোনে তাদের অন্যান্য সহযোগীদের সঙ্গে কথা বলে। ট্রেনটি আখাউড়া জংশনে পৌঁছালে বগিতে আরো ১৫-২০ জন যুবক ওঠে বগির দুইপাশের দরজা বন্ধ করে দিয়ে মঈনুদ্দিনের পুরো পরিবারকে জিম্মি করে এবং পরিবারের নারী ও শিশুসহ সবার উপর অতর্কিত হামলা চালায়। প্রায় ১৫ থেকে ২০ মিনিট হামলা চালিয়ে পরিবারের সদস্যদের সঙ্গে থাকা মোবাইল ফোন এবং নগদ ২৫ হাজার টাকা চিনিয়ে নিয়ে আখাউড়া স্টেশনেই নেমে যায়। হামলায় ইয়াছিন আবরার (১৯), কাজী জাওয়াদ (১৪), জামিলুর আলম তাসিন (১৯), কায়সার জাহান (২৫) এবং জাহানা আক্তার (৩২) গুরুতর আহত হয়। হামলার শিকার পরিবারের নারী সদস্য জাহান আক্তার জানান, হামলার সময় বগিতে থাকা অন্য যাত্রীরা ট্রেনে থাকা পুলিশের সহায়তা কামনা করলেও পুলিশ এগিয়ে আসেনি। পরে ঘটনার দিন সন্ধ্যায় চট্টগ্রাম রেলওয়ে জিআরপি থানায় অভিযোগ করেন হামলার শিকার পরিবারটি। কিন্তু ঘটনাস্থল আখাউড়া এলাকা হওয়ায় চট্টগ্রাম জিআরপি থানা পুলিশ পরিবারের অভিযোগ গ্রহণ করেনি। এ ব্যাপারে চট্টগ্রাম রেলওয়ে জিআরপি থানার অফিসার ইনচার্জ হিমাংশু কুমার জানান, আক্রান্ত পরিবারটি অভিযোগ নিয়ে ঘটনার দিনই আমাদের কাছে এসেছিলেন। কিন্তু ঘটনাস্থল আখাউড়া স্টেশনে হওয়ায় এ ব্যাপারে আমাদের করণিয় কিছুই ছিল না। তাই তাদের অভিযোগ গ্রহণ করা হয়নি। সংবাদটি শেয়ার করুন: ফেইসবুক টুইটার গুগল প্লাস ইমেইল
mugging

দোয়ারাবাজারে প্রবাসীর বাড়িতে আত্মীয় পরিচয়য়ে রাত যাপন করে সর্বস্ব নিয়েছে প্রতারক
ডেইলি সিলেট ডেস্ক:: দোয়ারাবাজারে এক প্রবাসীর বাড়িতে আত্মীয় পরিচয়য়ে রাত যাপন করে নারী ও শিশুসহ ৬ জনকে অজ্ঞান করে সর্বস্ব ছিনিয়ে নিয়েছে এক প্রতারক। এমন চাঞ্চল্যকর ঘটনা ঘটেছে উপজেলার মান্নারগাঁও ইউনিয়নের জালালপুর গ্রামে। রিপোর্ট লেখা পর্যন্ত সুনামগঞ্জ সদর হাসপাতালে চিকিৎসাধীন অবস্থায় প্রবাসীর স্ত্রীর জ্ঞান না ফেরায় আত্মীয় পরিচয়ে রাত যাপনকারী ওই প্রতারকের কোনো পরিচয় পাওয়া যায়নি। সকালে গ্রামবাসী তাদের অজ্ঞান অবস্থায় উদ্ধার করে চিকিৎসার জন্য সুনামগঞ্জ সদর হাসপাতালে প্রেরণ করেন। শুক্রবার বিকালে দোয়ারাবাজার থানার পুলিশ ঘটনাস্থল পরিদর্শন করেছে। সরজমিন গেলে পাশের বাড়ির মছন্দর আলীর স্ত্রী জায়াতুন নেছা জানান, বৃহস্পতিবার রাত আনুমানিক ১১টার দিকে জালালপুর গ্রামের সৌদি প্রবাসী আবদুল হাশিমের বাড়িতে আত্মীয় পরিচয়ে রাত যাপন করে এক ব্যক্তি। যার পরিচয় প্রবাসীর স্ত্রী ব্যতিত অন্য কেউ জানে না। তবে আশপাশের লোকজন বলেছেন ওই ব্যক্তি প্রবাসীর স্ত্রী রেজিয়া বেগম কে ধর্মীয় ভাই বানিয়েছিলেন। এর আগেও ওই লোক কয়েকবার তাদের বাড়িতে আশা-যাওয়া করতে দেখেছেন স্থানীয়রা। বৃহস্পতিবার রাতে খাবারের সঙ্গে সম্ভবত নেশাযুক্ত ঘুমের ওষুধ খাইয়ে দিলে ঘরে থাকা হয়ে পড়েন প্রবাসীর স্ত্রী রেজিয়া বেগম (৩৫), পুত্র রাব্বি (১৩), মুহিম, (৭) মারুফ (১১), প্রবাসীর ছোটভাই নাছির উদ্দিন (২৫), প্রবাসীর ভগ্নিপতি আবদুুল লতিফ (৪০)। দোয়ারাবাজার থানার ওসি’র দায়িত্বে থাকা এসআই শামীম আকঞ্জি জানান, শুক্রবার বিকাল পর্যন্ত প্রবাসীর স্ত্রী জ্ঞান না ফেরায় ঘটনার বিষয়ে কিছুই জানা যায়নি। তবে বয়স্কদের জ্ঞান ফিরলে বিস্তারিত জেনে অভিযোগ দেয়া হলে ঘটনা কারীর বিরুদ্ধে আইনানুগ ব্যবস্থা নেয়া হবে। সংবাদটি শেয়ার করুন: ফেইসবুক টুইটার গুগল প্লাস ইমেইল
theft

ছাত্রলীগ কর্মীর হাতে ছাত্রীর শ্লীলতাহানি : চড়-থাপ্পড়ে মীমংসার চেষ্টা
নিউজ ডেস্ক:: বর্ষবরণের রাতে জাহাঙ্গীরনগর বিশ্ববিদ্যালয়ের (জাবি) উদ্ভিদবিজ্ঞান বিভাগের এক আদিবাসী ছাত্রী ছাত্রলীগ কর্মীদের হাতে শ্লীলতাহানির শিকার হয়েছেন বলে অভিযোগ উঠেছে। এ সময় তাকে মারধর ও টাকা-মোবাইল ছিনিয়ে নেওয়ারও অভিযোগ করেন তিনি। মঙ্গলবার রাত ৮টার দিকে বিশ্ববিদ্যালয়ের চৌরঙ্গীর মোড় এলাকায় লেকের পাড়ে এ ঘটনা ঘটে। জানা গেছে, অভিযুক্তদের ছাত্রলীগের নেতা-কর্মীরা ‘চড়-থাপ্পড়’ মেরে মীমাংসার চেষ্টা চালিয়েছেন। তবে নির্যাতনের শিকার ওই ছাত্রী আজ বৃহস্পতিবার প্রক্টর অফিসে ঘটনাটি সম্পর্কে লিখিত অভিযোগ করেন। জানা গেছে, পহেলা বৈশাখের অনুষ্ঠান শেষে ওই ছাত্রী তার এক বন্ধুর সঙ্গে হলে ফেরার সময় শহীদ সালাম-বরকত হল শাখা ছাত্রলীগের কর্মী নুরুল কবির (নৃবিজ্ঞান), বিকাশ (প্রাণিবিদ্যা), অর্ণব (রসায়ন), আব্দুর রহমান ইফ্তি (নৃবিজ্ঞান) ও রাকিব (ভূগোল ও পরিবেশ) তাদেরকে ডেকে ভিসির বাসভবনের রাস্তার দিকে নিয়ে যান। একপর্যায়ে ইফতি ও রাকিব ওই ছাত্রীর শ্লীলতাহানি করে ও তাকে মারধর করে ব্যাগ থেকে মোবাইল ফোন ও বেশ কিছু টাকা ছিনিয়ে নেয়। এসময় তার বন্ধুটিকেও মারধর করে ছাত্রলীগের পরিচয়ধারী ওই ক্যাডাররা। বিষয়টি প্রক্টর অধ্যাপক তপন কুমার সাহাকে জানানো হলে তিনি সহযোগিতামূলক আচরণ করেননি বলেও জানিয়েছেন ওই শিক্ষার্থী। বিষয়টি জানাজানি হলে বুধবার শহীদ সালাম-বরকত হলের ছাত্রলীগ নেতা-কর্মীরা ভাসানী হলের নেতা-কর্মী আল্লামা, সোহেল, জাকির, মওদুদ ও সুজনের সঙ্গে আলোচনার মাধ্যমে নিজেদের মধ্যে বিষয়টি ‘মিটমাট’ করে নেন। এরপর তারা ভাসানী হলের নেতা-কর্মীদের নিয়ে ওই ছাত্রীদের হলের নেত্রীদের ডেকে আবারও মীমাংসার চেষ্টা করলে নেত্রীরা অস্বীকৃতি জানান। পরে শহীদ সালাম-বরকত হলের ছাত্রলীগের নেতা-কর্মী শান্ত, নির্মল, নিলাদ্রী, বিজয় অভিযুক্তদের নিয়ে ছাত্রীটির হলে যান। এ সময় তারা অভিযুক্তদের চড়-থাপ্পড় মেরে চলে আসেন। এদিকে, বৃহস্পতিবার এ বিষয়ে প্রক্টর অফিসে লিখিত অভিযোগ করা হলে সেটি যৌন নিপীড়নবিরোধী সেলে পাঠানো হয়েছে বলে জানিয়েছেন প্রক্টর অধ্যাপক ড. তপন কুমার সাহা। এ বিষয়ে জাবি শাখা ছাত্রলীগের সাধারণ সম্পাদক রাজিব আহমেদ রাসেল বলেন, অভিযুক্তদের ইতোমধ্যে সংগঠন থেকে বহিষ্কার করা হয়েছে। প্রশাসন যাতে অভিযুক্তদের দৃষ্টান্তমূলক শাস্তি দেয় সে ব্যাপারে আমরা সর্বোচ্চ সহযোগিতা করব। অন্যদিকে, শ্লীলতাহানির যে অভিযোগ উঠেছে তার যথাযথ বিচার ও দৃষ্টান্তমূলক শাস্তি দাবি করেছে ছাত্র ইউনিয়ন জাহাঙ্গীরনগর বিশ্ববিদ্যালয় সংসদ। সংগঠনের সভাপতি তন্ময় ধর ও সাধারণ সম্পাদক দীপাঞ্জন সিদ্ধান্ত কাজল স্বাক্ষরিত এক বিবৃতিতে এ দাবি জানানো হয়। বিবৃতিতে তারা বলেন, এর আগেও বর্ষবরণের দিনে যৌন হয়রানির ঘটনা ঘটেছে। কিন্তু প্রশাসনিক দুর্বলতা ও দোষীদের প্রতি প্রশাসনের পক্ষপাতদুষ্টের কারণে বার বার দোষীরা পার পেয়ে যায়। এই ঘটনার দৃষ্টান্তমূলক শাস্তি না হলে সব শিক্ষার্থীদের সঙ্গে নিয়ে বৃহত্তর আন্দোলনের ঘোষণাও দেন নেতারা। সংবাদটি শেয়ার করুন: ফেইসবুক টুইটার গুগল প্লাস ইমেইল 
sexual harrasment

শাবি শিক্ষার্থীকে ছুরিকাঘাত করে ছিনতাই
ডেইলি সিলেট ডেস্ক: ছিনতাইকারীর ছুরিকাঘাতে সিলেট শাহজালাল বিজ্ঞান ও প্রযুক্তি বিশ্ববিদ্যালয়ের (শাবিপ্রবি) এক শিক্ষার্থী আহত হয়েছেন। শিক্ষার্থীর নাম ফারহান তানভীর। তিনি পেট্রোলিয়াম অ্যান্ড মাইনিং বিভাগের প্রথম বর্ষ দ্বিতীয় সেমিস্টারের শিক্ষার্থী। বর্তমানে ফারহান ওসমানী মেডিকেল কলেজ হাসপাতালে (সিওমেক) চিকিৎসাধীন রয়েছেন। সহকারী প্রক্টর শাকিল ভূইয়া জানান, মঙ্গলবার ভোর ৫টার দিকে বাসস্ট্যান্ড থেকে রিকশাযোগে ক্যাম্পাসে ফিরছিলেন ফারহান ও মাহফুজুর রহমান। পথিমধ্যে নগরীর ব্লু-বার্ড স্কুলের সামনে পৌঁছালে রিকশার গতিরোধ করে কয়েকজন ছিনতাকারী ফরহানকে ছুরিকাঘাত করে মোবাইল ও টাকা ছিনিয়ে নিয়ে যায়। সংবাদটি শেয়ার করুন: ফেইসবুক টুইটার গুগল প্লাস ইমেইল
mugging

বিয়ের গয়না নিয়ে বড় ভাই চম্পট, বর থানায়
নিউজ ডেস্ক :: বরযাত্রী নিয়ে কনের বাড়ি যাচ্ছিলেন বর। কিন্তু বাধ সাধলেন বরের বেরসিক বড় ভাই। পথের মধ্যে বিয়ের স্বর্ণলংকার নিয়ে চম্পট দিয়েছেন তিনি। বেচারা বর নিরুপায় হয়ে কনের বাড়ি না গিয়ে শেষ পর্যন্ত বরযাত্রী নিয়ে হাজির হলেন থানায়। রোববার (৩১ জুলাই) আলোচিত এই ঘটনাটি ঘটেছে দ্বীপ উপজেলা মহেশখালীর বড় মহেশখালী দেবেঙ্গা পাড়া এলাকায়। বরের পরিবার সূত্র জানায়, ৩১ জুলাই (রোববার) বিয়ের দিন ধার্য ছিল উপজেলার বড় মহেশখালী ইউনিয়নের দেবাঙ্গা পাড়া গ্রামের আবু ছিদ্দিকের ছেলে মালয়েশিয়া প্রবাসী আব্দুস সালামের সঙ্গে একই উপজেলার হোয়ানক বড়ছড়া গ্রামের আজিজুর রহমানের মেয়ে জিয়াসমিন আক্তার মুন্নীর। পূর্ব নির্ধারিত সময় অনুযায়ী দুপুরে কনের বাড়ির উদ্দেশ্যে রওনা দেন বরযাত্রী। কিন্তু পথিমধ্যে বরের বড় ভাই ফরিদুল আলম আব্দুস সালামের বড় ভাই ফরিদুল আলম বোনের হাতে থাকা স্বর্ণালংকারের ব্যাগ নিয়ে পার্শ্ববর্তী পাহাড়ের দিকে পালিয়ে যান। ব্যাগে ১০ ভরি স্বর্ণ, ২ লাখ টাকার চেক, ও প্রয়োজনীয় কাগজপত্র ছিল। অনেক খোঁজাখুজির পরেও তাকে না পাওয়ায় শেষ পর্যন্ত বর যাত্রীসহ মহেশখালী থানায় হাজির হন। থানায় বড় ভাইয়ের বিরুদ্ধে ছিনতাইয়ের অভিযোগ করে মর্মাহত বর বাসায় ফিরে যান। বড় ভাইয়ের এমন কাণ্ডে হঠাৎ থেমে যায় বিয়ের সানাই। অন্যদিকে, বরের অপেক্ষায় থাকা কনেও এমন খবরে ভেঙ্গে পড়েন। কনের বাড়িতেও সমানভাবে প্রভাব পড়ে স্বর্ণ ছিনতাই ঘটনার। কনের পরিবার সূত্র জানায়, কনে জিয়াছমিন আক্তার ২০১৫ সালে এসএসসি পাস করেছেন উপজেলার হোয়ানক বহুমুখী উচ্চ বিদ্যালয় থেকে। ২০১৩ সালে প্রতিবেশী বখাটে ছেলের উত্যক্তের প্রতিবাদ করায় তার মা ও তাকে মেরে রক্তাক্ত করে এবং তার বাবার হাতও ভেঙ্গে দিয়েছিল বখাটেরা। এ ঘটনায় দায়ের করা মামলা এখনো বিচারাধীন। সম্প্রতি বখাটেদের উৎপাতে অতিষ্ট কন্যাদায়গ্রস্থ বাবা মেয়ে জিয়াছমিনকে মালয়েশিয়া প্রবাসী আব্দুস সালামের সঙ্গে বিয়ে দেয়ার সিদ্ধান্ত নিয়েছিল। শুক্রবার (৩১ জুলাই) মহেশখালী থানায় হাজির হয়ে বরের মা নূর জাহান ও বোন মোতাহেরা বেগম দাবি করেন, বড় ভাই ফরিদ অভিমানের প্রতিশোধ নিতে এমন ঘটনা ঘটিয়েছে। বড় ভাই এ বিয়েতে অভিমান করছিল ফলে বোন মিলে বড় ভাইকে বিয়েতে কেনাকাটা করার সময় রাজি করে। ফরিদুল অস্ত্র ঠেকিয়ে তাদের কাছ থেকে স্বর্ণের ব্যাগটি নিয়ে যায় বলে জানান। বর আব্দুস সালাম অভিযোগ করে বলেন, ‘এমন একটি শুভ কাজে বড় ভাইয়ের কাছ থেকে এমন কিছু কখনোই আশা করিনি। বিয়ের স্বর্ণ ছিনতাই করে পরিবারের মানসম্মান চরমভাবে ক্ষুন্ন করেছেন। তার বিরুদ্ধে থানায় প্রাথমিকভাবে অভিযোগ করেছি।’ পরবর্তীতে তার আইনগত ব্যবস্থা নেয়া হবে বলেও জানান তিনি। মহেশখালী থানার ভারপ্রাপ্ত কর্মকর্তা (ওসি) বাবুল চন্দ্র বণিক জানান, ঘটনাটি অত্যন্ত নেক্কারজনক। খবর পাওয়ার পর পরই পুলিশ ছিনতাই হওয়া স্বর্ণলংকার উদ্ধারে অভিযান চালাচ্ছে। বরের কাছ থেকে লিখিত অভিযোগ পেলে বড় ভাইয়ের বিরুদ্ধে মামলা নেয়া হবে। -বাংলামেইল সংবাদটি শেয়ার করুন: ফেইসবুক টুইটার গুগল প্লাস ইমেইল 
mugging

ঝিনাইদহে এবার প্রকাশ্যে গুলি করে নগদ ১০ লাখ ৮ হাজার টাকা ও সাড়ে ৪ ল টাকার চেক ছিনতাই
জাহিদুর রহমান তারিক::ঝিনাইদহ শহরের প্রাণ কেন্দ্রে রোববার সকালে দুর্বৃত্তরা গুলি করে দশ লাখ টাকা ছিনতাই করেছে। এ ঘটনায় গুলিবিদ্ধ হয়েছেন হাসানুল ফারুক (৫৫) নামে এক ফিলিং স্টেশেনের ম্যানেজার। তিনি শহরের হামদহ এলাকার শহিদুল ইসলামের ছেলে এবং রেজাউল করিম ফিলিং স্টেশনের ম্যানেজার। তাকে উদ্ধার করে ঝিনাইদহ সদর হাসপাতালে ভর্তি করা হয়েছে। হাসপাতালের সার্জন ডাঃ জাহিজদুর রহমান জানিয়েছেন, হাসান ফারুকের মাথার পাশের দিকে গুলি লেগে চামড়া ছুলে গেছে। তিনি আশংকা মুক্ত। এ ঘটনার পর পুলিশ ও র‌্যাবের একাধিক টিম দুর্বৃত্তদের ধরতে মাঠে নেমেছেন। ঝিনাইদহ পুবালী ব্যাংকের ম্যানেজার হাসানুজ্জামান জানান, রোববার বেলা দশটার দিকে হাসানুল ফারুক ফিলিং স্টেশনের টাকা জমা দিতে ব্যাংকে আসছিলেন। তিনি ব্যাংকের সিড়ির মধ্যে ওঠা মাত্রই আগে থেকে ওৎ পেতে থাকা দুর্বৃত্তরা তার মাথায় গুলি করে টাকা ছিনিয়ে নিয়ে যায়। তিনি আরো জানান, যাওয়ার সময় দুর্বৃত্তরা ব্যাংকের বাইরে আরো এক রাউন্ড ফাঁকা গুলি ছুড়ে পালিয়ে যায়। ম্যানেজার হাসানুজ্জামান জানান, আমি জানতে পেরেছি হাসান ফারুকের কাছে নগদ দশ লাখ আট হাজার টাকা ও চার লাখ পঞ্চাশ টাকার চেক ছিল। এদিকে ব্যাংকের সিড়ির মধ্যে গুলির শব্দ শুনে আগত গ্রাহকরা ভীত সন্ত্রস্ত্র হয়ে পড়ে। মুহুর্তের মধ্যে মুন্সিমার্কেটসহ আশপাশ এলাকায় ছুটোছুটি শুরু হয়ে যায়। একেবারেই শহরের প্রাণ কেন্দ্রে এ ধরণের ঘটনা ঘটিয়ে দুবৃত্তরা নির্বিঘেœ পালিয়ে যাওয়ার ঘটনায় সবাই হতবাক। প্রত্যশদর্শীর ভাষ্যমতে দুর্বৃত্তরা দুই মটরসাইকেলে ৬ জন ছিল। টাকা ছিনতাই করে নিকটস্থ কালাম পেট্রোল পাম্পের সামনে অপেমান দুইটি মটরসাইকেলে করে সন্ত্রাসীরা পালিয়ে যেতে সম হয়। ঝিনাইদহ সদর থানার ওসি হাসান হাফিজুর রহমান ঘটনার সত্যতা স্বীকার করে জানান, রোববার সকাল দশটার দিকে পুবালী ঝিনাইদহ শাখায় রেজাউল ফিলিং সস্টেশনের ম্যানেজার হাসান ফারুক নগদ দশ লাখ আট হাজার টাকা ও চার লাখ পঞ্চাশ টাকার চেক নিয়ে ব্যাংকে যাচ্ছিলেন। তিনি সিড়ি বেয়ে উপরে ওঠার সময় অস্ত্রধারী দুবৃত্তরা গুলি চালিয়ে ছিনতাই করে। তিনি আরো জানান, খবর পেয়ে পুলিশ ঘটনাস্থল পরিদর্শন করেছে। ওসি জানান, দুর্বৃত্তদের ধরতে চারিদিকে পুলিশ অভিযান শুরু করেছে। এ ব্যাপারে থানায় মামলা হয়েছে। পুলিশ জিজ্ঞাসাবাদের জন্য বেশ কয়েকজনকে থানায় নিয়ে এসেছে। পুলিশ কর্মকর্তারা বলছেন, দ্রুতই এ ঘটনার রহস্য ও জড়িতদের আটক করা সম্ভব হবে। সংবাদটি শেয়ার করুন: ফেইসবুক টুইটার গুগল প্লাস ইমেইল 
mugging

সিলেটে শিক্ষিকাকে কুপিয়ে টাকা ছিনতাই
ডেইলি সিলেট ডেস্ক: শেখপাড়া প্রাথমিক বিদ্যালয়ের প্রধান শিক্ষিকা নুর জাহান বেগমকে কুপিয়ে টাকা ছিনিয়ে নিয়েছে দুর্বৃত্তরা। বৃহস্পতিবার (১১ আগস্ট) দুপুর পৌনে ১টার দিকে সুবিদবাজার এলাকায় এ ঘটনা ঘটে। আহত নুর জাহান বেগম সাবেক ব্যাংকার ইকবাল হোসেনের স্ত্রী। ‍ প্রত্যক্ষদর্শীরা জানান, আম্বরখানা পূবালী ব্যাংক থেকে ৪০ হাজার টাকা তুলে রিকশা করে নগরীর পাঠানটুলার বাসায় ফিরছিলেন। সুবিদবাজার এলাকায় পৌঁছা মাত্র একটি মোটরসাইকেলে দুই ছিনতাইকারী রিকশার গতিরোধ করে। এ সময় দুর্বৃত্তরা শিক্ষিকার হাতে চাপাতি দিয়ে আঘাত করে ভ্যানেটি ব্যাগ ছিনিয়ে পালিয়ে যায়। স্থানীয়রা ওই শিক্ষিকাকে দ্রুত উদ্ধার করে রাগিব রাবেয়া মেডিকেল কলেজ হাসপাতালের জরুরি বিভাগে নিয়ে যান। চাপাতির আঘাতে শিক্ষিকার বাম হাতের তর্জনি বিচ্ছিন্ন হয়ে গেছে। এছাড়া আরও তিনটি আঙুল ক্ষতিগ্রস্ত হয়েছে বলে জানিয়েছেন কর্তব্যরত চিকিৎসক। তবে সিলেট কোতোয়ালি মডেল থানার ভারপ্রাপ্ত কর্মকর্তা (ওসি) সোহেল আহম্মেদ ছিনতাইয়ের খবর জানেন না বলে জানান। তিনি বলেন, ঘটনাটি খতিয়ে দেখছি। সংবাদটি শেয়ার করুন: ফেইসবুক টুইটার গুগল প্লাস ইমেইল 
mugging

কালনী এক্সপ্রেসে ছিনতাইয়ের শিকার এক নারী
ডেইলি সিলেট ডেস্ক :: আন্ত:নগর কালনী (৭৭৪) এক্সপ্রেস থেকে বুধবার সকালে মহিলার গলার স্বর্ণের চেইন ছিনতাই হয়েছে। বুধবার সকাল সাড়ে ৭ টায় সিলেটের মোগলাবাজার এলাকায় ঘটনাটি ঘটে। এ নিয়ে ট্রেনের যাত্রীরা বিক্ষুব্ধ হয়ে উঠলে শেষ পর্যন্ত ট্রেনের দায়িত্বরত টিটি তাদের অভিযোগ নিতে বাধ্য হন। ট্রেনের যাত্রীরা জানান, সিলেট রেলস্টেশন থেকে বুধবার সকাল ৬টা ৪০ মিনিটে কালনী এক্সপ্রেস ঢাকার উদ্দেশ্যে ছেড়ে যায়। ট্রেনের ‘খ’ কম্পার্টমেন্টের ৬১০৯ নং প্রথম শ্রেনীর ১৭ ও ১৮ নং সিটের যাত্রী ছিলেন-সিলেট নগরীর দক্ষিণ কাজলশাহ ১৮৩ নম্বর বাসার আব্দুল হাকিম ও তা কন্যা রেহেনা খন্দকার। ট্রেনে তাদের পিছনের সিটে যাত্রীবেশে একটি ছেলে বসে। মোগলাবাজার স্টেশন এলাকায় যাবার পর ছেলেটি আকস্মিক সিট থেকে উঠে মেয়েটির গলায় থাকায় স্বর্ণের চেইন নিয়ে দ্রুত ট্রেন থেকে নেমে পড়ে। জানা যায়, রেহেনা খন্দকার বার কাউন্সিলের সনদ পরীক্ষায় অংশ নিতে পিতার সাথে ঢাকায় যাচ্ছেন। যাত্রীদের অভিযোগ, সকালের ট্রেনে এ রকম ঘটনা প্রায়শ ঘটছে কিন্তু সংশ্লিষ্টরা এ ব্যাপারে জোরালো কোন পদক্ষেপ নিচ্ছেন না। এ ব্যাপারে জিআরপি থানার এসআই মনির ঘটনার সত্যতা নিশ্চিত করেন। সংবাদটি শেয়ার করুন: ফেইসবুক টুইটার গুগল প্লাস ইমেইল
mugging

ট্যাকা দেন নইলে ভুরি কাটমু’
নিউজ ডেস্ক:: রাজধানীর ধানমন্ডির ২৭ নম্বর রোডের ট্রান্সপারেন্সি ইন্টারন্যালনাল বাংলাদেশের (টিআইবি) কার্যালয় থেকে বেরিয়ে আসাদ গেইট হয়ে জাতীয় সংসদে ঢুকছিলেন পাবনা অ্যাডওয়ার্ড কলেজের অধ্যাপক আবদুর রকিব। আড়ং এর সামনে আসার পর এক যুবক তার পায়ে পারা দিয়ে ধমক দিয়ে উঠেন-‘আমার পায়ে পারা দিলেন ক্যান? হঠাৎ এ ঘটনায় ভড়কে যান অধ্যাপক। ছেলের বয়সী ওই যুবককে বিনয়ের সঙ্গে বলেন, ‘আমি তো পারা দেয়নি। আপনিই তো ইচ্ছা করে পায়ে পা লাগালেন।’ এ কথা বলেই আবার হাঁটা শুরু করেন তিনি। কিন্তু সামনে দাঁড়িয়ে পথ আটকে অধ্যাপককে ওই যুবক জেরা করেন. ‘আপনি পথে-ঘাটে এই রকম কইরে চলাফেরা করেন ক্যান?’ এবার বিরক্ত হন অধ্যাপক। গলা চড়িয়ে বলেন, ‘বাজে কথা বলবেন না। আমার তাড়া থাকায় দ্রুত হাঁটছি ঠিকই কিন্তু আপনাকে পারা দেয়নি।’ ইতোমধ্যে আরো দুই যুবক এসে ঘিরে ধরেন তাকে। প্রথম যুবকটি বলেন- ‘এত গলা উচা করে কতা কন ক্যান? আপনে কি আমারে চিনেন? আমারে এই এলাকার সবাই চিনে। আমার নামের আগে পেটকাটা আছে। কারণ আমি মানুষের ভুরি কাটি।’ এবার আবার ভড়কে যান অধ্যাপক। আশপাশ দিয়ে অনেকেই হেঁটে যাচ্ছেন। কিন্তু কারো কোনো ভ্রুক্ষেপ নেই। নিজেকে যথাসম্ভব শান্ত রেখে বলেন, ‘আমি যদি আপনার পায়ে পারা দিয়েও থাকি, তাহলে সরি বলছি। বিনয়ের সঙ্গে সরি বলছি।’ ভিতু অধ্যাপককে পেয়ে বসেন ওই তিন যুবক। এবার বলেন, ‘ওই মিয়া আপনি থাকেন কই? আমাদের মিষ্টি খাওয়ার ট্যাকা দেন, নইলে ভুড়ি কাটমু।’ ভয় পেয়ে নিজের পরিচয় দেন তিনি। কিন্তু দমে যান না তারা। তাই মানিব্যাগ বের করেন অধ্যাপক। কিন্তু বের করার পরই মানিব্যাগটি ছিনিয়ে নিয়ে চলে যায় ওই তিন যুবক। ভয় আর বিস্ময় নিয়ে তাকিয়ে থাকেন অধ্যাপক। বুধবার সকালের ঘটনা এটি। দুপুরে জাতীয় সংসদের গ্রন্থাগারে ওই অধ্যাপকের সঙ্গে কথা হয় এই প্রতিবেদকের। পাবনার অ্যাডওয়ার্ড কলেজের এই অধ্যাপক ছুটি কাটাতে ঢাকায় এসেছেন। আর জাহাঙ্গীর নগর বিশ্ববিদ্যালয়ের অধীনে ফেলোশিপ নিয়ে জাতীয় সংসদের উপর গবেষণা করছেন। ওই গবেষণার কাজেই টিআইবির কার্যালয় ও সংসদের গ্রন্থাগারে যাওয়া। সকালের ওই ঘটনার পর তিনি মানসিকভাবে খুবই বিপর্যস্ত আছেন বলে জানান। সংবিধান ও সংসদের কার্যপ্রণালী বিধির প্রতিটি ধারা তার মুখস্ত হলেও এখন কিছুই মনে করতে পারছেন তিনি। অধ্যাপক রকিব আক্ষেপ করে বলেন, ‘আমাকে দেখতে নিরীহ, গোবেচারা আর হাতে ব্যাগ থাকায় তারা আমার উপর এ ধরনের আক্রমন করেছে। বুঝতে পেরেছে আমি গ্রাম থেকে এসেছি।’ এই ঘটনার পর ওই স্থান পরিদর্শনে গেলে ওইসব যুবকদের পাওয়া যায়নি। ছিল না কোনো পুলিশও। তবে আসাদ গেইটে কয়েকজন পুলিশ দায়িত্বে ছিলেন। এই ঘটনার বিস্তারিত জানিয়ে তাদের কাছে জানতে চাইলে নাম প্রকাশ না করার শর্তে একজন বলেন, এ ধরনের অভিযোগ তাদের কাছেও আছে। বিশেষ করে রাজধানীর রমনা পার্ক, সোহরাওয়ার্দী উদ্যান এবং গুলিস্তানে এই ধরনের ঘটনা বেশি ঘটে। পুলিশ এই সব অপরাধ দমনে তৎপর রয়েছে। সংবাদটি শেয়ার করুন: ফেইসবুক টুইটার গুগল প্লাস ইমেইল
mugging

জগন্নাথপুরে সন্ত্রাসী হামলায় আহত ৮
জগন্নাথপুর (সুনামগঞ্জ) সংবাদদাতা :: জগন্নাথপুরে পৃথক সংঘর্ষের ঘটনায় সন্ত্রাসী হামলায় সাংবাদিকের ভাতিজাসহ কমপক্ষে ৮ জন আহত হয়েছেন। এ নিয়ে এলাকায় উত্তেজনা বিরাজ করছে। আবারো সংঘর্ষের আশঙ্কা করছেন এলাকাবাসী। স্থানীয় সূত্রে জানাগেছে, জগন্নাথপুর উপজেলা প্রেসকাবের সাধারণ সম্পাদক সাংবাদিক মো.শাহজাহান মিয়ার ভাতিজা উজ্জল মিয়া দীর্ঘদিন ধরে উপজেলার পাইলগাঁও ইউনিয়নের সাতা গ্রামে তার খালার বাড়িতে থেকে লেখাপড়া করে আসছে। সে স্থানীয় বিএন উচ্চ বিদ্যালয় থেকে এবারের এসএসসি পরীক্ষায় অংশ নিয়ে উত্তীর্ণ হয়েছে। বিভিন্ন বিষয় নিয়ে সাতা গ্রামের আব্দুল মছব্বিরের ছেলে টিপু মিয়া ও সাংবাদিকের ভাতিজা উজ্জল মিয়ার মধ্যে বিরোধ চলছিল। এরই জের ধরে গতকাল বুধবার বিকেল ৫ টার দিকে উজ্জল মিয়া বাই সাইকেল যোগে স্থানীয় শিবগঞ্জ বাজারে যাওয়ার পথে সাতা গ্রামের সড়কে সন্ত্রাসী টিপু তার বাই সাইকেলের গতিরোধ করে ধারালো ছুরি দিয়ে উপর্যুপরি আঘাত করে তার সাথে নগদ ৫ হাজার টাকা ও সাড়ে ৭ হাজার টাকা মূল্যের একটি স্যামসাং ট্যাব ফোন ছিনিয়ে নিয়ে যায়। এ সময় সন্ত্রাসী হামলায় গুরুত্বর আহত উজ্জল মিয়াকে (১৯) স্থানীয় জনতা জগন্নাথপুর উপজেলা স্বাস্থ্য কমপ্লেক্সে নিয়ে এসে চিকিৎসা করান। ঘটনায় থানায় মামলা দায়েরের প্রস্তুতি চলছে। এদিকে-শিশুদের বালু ছাড়ানোকে কেন্দ্র করে উপজেলার সৈয়দপুর-শাহারপাড়া ইউনিয়নের বুধরাইল ব্রাম্মণগাঁও গ্রামে আপন দুই ভাই আব্দুর রহিম ও আব্দুল কাইয়ূমের লোকজনের মধ্যে বুধবার সন্ধ্যা ৭ টার দিকে সংঘর্ষের ঘটনা ঘটে। সংঘর্ষে সাজনা বেগম, টিয়া বেগম, ফারজানা আক্তার, নাহিদ মিয়া, আব্দুর রহিম, আব্দুল কাইয়ূম, ছইফা বেগমসহ উভয় পক্ষের কমপক্ষে ৭ জন আহত হন। আহতদের জগন্নাথপুর উপজেলা স্বাস্থ্য কমপ্লেক্সে ভর্তিসহ প্রাথমিক চিকিৎসা দেয়া হয়। সংবাদটি শেয়ার করুন: ফেইসবুক টুইটার গুগল প্লাস ইমেইল
terrorism

তাহিরপুরে ভূয়া অভিভাবক সেজে আসামির চিকিৎসাসনদ ছিনতাই!
ডেইলি সিলেট ডেস্ক: রোগীর স্বজনদের চোখে ধুলা দিয়ে ভূয়া অভিভাবক সেজে হাসপাতাল থেকে চিকিৎসাসনদ ছিনিয়ে নিয়েছেন আসামিপক্ষ। শুধু তাই নয়, ওই সনদের কপি নিয়ে বিজ্ঞ আদালতে হাজির হয়ে জামিনও নিয়েছেন কবির মিয়া (২৫) নামের এক আসামি ও তার সহযোগিরা। চাঞ্চল্যকর এই ঘটনাটি ঘটেছে সুনামগঞ্জের তাহিরপুর উপজেলা স্বাস্থ্য কমপ্লেক্সে। শুক্রবার দুপুরে রোগীর অভিভাবক চিকিৎসাজনিত প্রয়োজনীয় কাগজ-পত্র উত্তোলন করতে গেলে ঘটনাটি ফাঁস হয়ে যায়। ফিল্মি স্টাইলের এ নাটকিয়তার ঘটনাটি জনমনে এমনকি চায়ের কাপের আড্ডায় তুমুল ঝড় তুলেছে। এদিকে খবরের সতত্যা জানতে শুক্রবার দুপুরে অভিযুক্ত কবির মিয়ার মোঠোফোনে কল করা হলে সদোত্তর পাওয়া যায়নি। যেন ‘ঠাকুর ঘরে কে রে, আমি কলা খাই না’ অবস্থা। যদিও সনদ নেয়ার বিষয়টি কবির তার এক স্বজনের কাছে মোঠোফোনে স্বীকার করেছেন যার ভয়েস রেকর্ড এ প্রতিবেদকের কাছে সংগৃহীত রয়েছে। কে সেই প্রতারক কবির মিয়া শুক্রবার দিনভর অনুসন্ধানকালে জানা যায়, স্থানীয় মাটিয়ান হাওরে চাঞ্চল্যকর ত্রিপল মার্ডার (দায়রা-১৫/০৪), অবৈধ অস্ত্র মামলাসহ (জি.আর-১৫০/১৫) আদালতে বিচারাধীন একাধিক মামলার আসামি তাহিরপুর উপজেলার কুড়েরপাড়া গ্রামের বাসিন্দা শাহানুর মিয়ার ছেলে সে। উপজেলার পাটলাই নদীতে বেপরোয়া চাঁদাবাজি, চুরি-চিনতাইয়ের ঘটনায় জড়িত কবির দীর্ঘ ৫ বছর ধরে শ্রীপুর উত্তর ইউনিয়ন পরিষদের পরিত্যক্ত ভবনও জোরপূর্বক দখল করে রেখেছেন। এলাকাবাসীর অভিযোগ আছে, সন্ধ্যা ঘনিয়ে এলেই এখানে চলে মাদক বিক্রি, সেবনসহ অনৈতিক কাজ-কারবার। কোটি টাকার সরকারি এই সম্পত্তি তার ছোবল থেকে উদ্ধার করতে উপজেলার মনতলা গ্রামের মহিবুল মিয়া ইতিপূর্বে উপজেলা নির্বাহী কর্মকর্তার (ইউএনও) নিকট একটি আবেদন করেন। অদৃশ্য কারণে জায়গাটি তার দখলেই রয়েছে। মামলার বিবরণে প্রকাশ, গত ২ আগষ্ট মঙ্গলবার পূর্ব বিরোধের জেরে উপজেলার মনতলা গ্রামের দিনমজুর আব্দুল জহুর ও তার পরিবারের লোকজনকে হত্যার উদ্দেশ্যে অতর্কিত হামলা চালায় কবিরসহ একদল সন্ত্রাসী। এ ঘটনায় গুরুতর আহত অবস্থায় জহুরের দুই ছেলেকে উপজেলা স্বাস্থ্য কমপ্লেক্সে ভর্তি করা হয়। পরে ৭ আগষ্ট আব্দুল জহুর বাদি হয়ে কবির মিয়া সহ ১৯ জনকে আসামি করে দণ্ডবিধি আইনের ৩২৬/৩০৭ সহ গুরুতর বিভিন্ন ধারায় তাহিরপুর থানায় একটি মামলা দায়ের করেন (মামলা নং- ০৩, তারিখ- ০৭/০৮/১৬)। মামলার বাদি আব্দুল জহুর জানান, ঘটনার পর থেকে কৌশলে রোগীকে হাসপাতাল ত্যাগ করানো, মামলা না হওয়াসহ বেরিকেডের সৃষ্টি করে আসামি কবির। ঘটনাটি জানতে পেরে অবশেষে থানার ওসি মো. শহীদুল্লাহ মামলাটি আমলে নেন। দিকবিদিক ছুটাছুটির পর উপায়ন্তর না পেয়ে একপর্যায়ে ভুয়া অভিভাবক সেজে হাসপাতালের জনৈক এক অসাধু কর্মকর্তার যোগসাজশে সাধারণ একটি ডাক্তারি সনদ হাতিয়ে নেয় আসামি কবির। মামলার বাদি আব্দুল জহুর আরও জানান, প্রতারণার মাধ্যমে সনদ নিয়ে আদালত থেকে জামিনে বের হয়ে বর্তমানে মামলা তুলে নেয়ার জন্য অনবরত হুমকি দিয়ে যাচ্ছে প্রতারক কবির। দাবি না মানলে উল্টো মামলা দিয়ে ফাঁসিয়ে দিবে এমনকি খুন করবে বলেও জানিয়েছে সে। তিনি জানিয়েছেন, কবিরের বাবা চাঞ্চল্যকর ট্রিপল মার্ডার মামলা সহ অন্তত হাফ ডজন মামলার আদালতে বিচারাধীন আসামি। তাকে ও তার ছেলেদের যে কোনো বিপদে ফেলে দেয়া তাদের কাছে কোনো বিষয় নয়। তাই শংকিত দিনমজুর আব্দুল জহুরের পরিবার। বর্তমানে চরম নিরাপত্তাহীনতার মধ্যে রয়েছেন বলেও জানিয়েছেন তিনি। তাহিরপুর উপজেলা স্বাস্থ্য কমপ্লেক্সের পরিবার পরিকল্পনা কর্মকর্তা (টিএইচও) ডা. শাখাওয়াত হোসেন এর কাছে ঘটনার ব্যাপারে জানতে চাইলে ব্যস্ত আছেন বলে মোঠোফোনের সংযোগটি বিচ্ছিন্ন করে দেন। তাহিরপুর থানা পুলিশের ভারপ্রাপ্ত কর্মকর্তা (ওসি) মো. শহীদুল্লাহ ঘটনা প্রসঙ্গে বিষ্ময় প্রকাশ করে জানান, প্রতারণার আশ্রয় নেয়া আসামি কবির ও তার সহযোগিদের বিরুদ্ধে লিখিত অভিযোগ পেলে আইনগত পদক্ষেপ নেয়া হবে। সংবাদটি শেয়ার করুন: ফেইসবুক টুইটার গুগল প্লাস ইমেইল 
mugging

ছাতকে ছিনতাইকারীর হামলায় আহত ৪
ছাতক প্রতিনিধি :: ছাতকে ছিনতাইকারীদের হামলায় মহিলাসহ ৪ জন আহত হয়েছে। এদের মধ্যে গুরুতর দু’জনকে সিলেট ওসমানী মেডিকেল কলেজ হাসপাতালে ভর্তি করা হয়েছে। গত মঙ্গলবার সন্ধ্যায় উপজেলার দক্ষিণ খুরমা ইউনিয়নের সেনপুর গ্রামের রাস্তায় এ ঘটনা ঘটে। এসময় তাদের কাছ থেকে ৩লাখ টাকা ছিনিয়ে নেয়া হয়েছে বলে অভিযোগ উঠেছে। সেনপুর গ্রামের অসুস্থ গিয়াস উদ্দিনের গ্রিস প্রবাসী পুত্র জয়নাল আবেদীন বাড়িতে বসতঘর পাকাকরণের জন্য মা সামছুন নাহারের নামে টাকাকড়ি দিয়ে থাকেন। গত মঙ্গলবার বিকেলে সামছুন নাহার ছেলের পাঠানো টাকার জন্যে সুনামগঞ্জে ভাইয়ের বাসায় যান। কিন্তু টাকা পেতে বিলম্ব হওয়ায় স্থানীয় জাউয়াবাজারে কেনাকাটা করে ঠিকাদার আব্দুল কাইয়ূমসহ ৪ জন বাড়ি ফিরেন। সন্ধ্যায় সেনপুর গ্রামের রাস্তায় পৌঁছলে পূর্ব থেকে ওঁতপেতে থাকা একই গ্রামের আব্দুস সুবহান, আব্দুল কাহার, আব্দুস সাত্তার, ফারুক আহমদ-কালা মিয়া, জামিল আহমদ কুটি ও সাদিক মিয়াসহ ৬/৭জন সশস্ত্র লোক তাদের উপর হামলা চালায়। এতে সামছুন নাহার (৪৫), ঠিকাদার আব্দুল কাইয়ূম (৪০), শাহার উদ্দিন (৪৮) ও রিমন আহমদ (১৮) গুরুতর আহত হন। আহতদের কৈতক হাসপাতালে ভর্তির করলে কর্তব্যরত ডাক্তার শাহার উদ্দিন ও রিমন আহমদকে সিলেট ওসমানী হাসপাতালে প্রেরণ করেন। ঘটনার সময় সামছুন নাহারের কাছ থেকে ৩ লক্ষাধিক টাকা ও একটি স্বর্ণের চেইন, ঠিকাদারের মোবাইলফোন ছিনিয়ে নেয়া হয়। শামসুন নাহার জানান, ঘটনার সময় আব্দুস সুবহানসহ লোকজন সেনপুর রাস্তায় তাদের উপরে সশস্ত্র হামলা করে নগদ ৩ লাখ টাকা, স্বর্ণের চেইন ও একটি মোবাইল সেটসহ অন্যান্য মালামাল ছিনিয়ে নেয়। এঘটনায় মামলার প্রস্তুতি চালাচ্ছেন বলেও দাবি করেন তিনি। এ ব্যাপারে ছাতক থানার অফিসার্স ইনচার্জ আশেক সুজা মামুন জানান, এঘটনায় থানায় কোনো এজাহার করা হয়নি। সংবাদটি শেয়ার করুন: ফেইসবুক টুইটার গুগল প্লাস ইমেইল 
mugging

বাসচাপায় সাংবাদিক নিহত
ডেইলি সিলেট ডেস্ক :: খুলনায় সড়ক দুর্ঘটনায় মো. জাহাঙ্গীর আলম (৪৮) নামে এক সাংবাদিক নিহত হয়েছেন। আজ শুক্রবার সকাল পৌনে ১০টার দিকে নগরীর দৌলতপুরের মানিকতলা এলাকায় খুলনা-যশোর মহাসড়কে এ দুর্ঘটনা ঘটে। নিহত জাহাঙ্গীর আলম স্থানীয় দৈনিক নওয়াপাড়ায় স্টাফ রিপোর্টার হিসেবে কর্মরত ছিলেন। এদিকে ঘটনার পরপরই বিক্ষুব্ধ জনতা খুলনা-যশোর মহাসড়ক অবরোধ করে বিক্ষোভ করছেন। এতে রেলিগেট থেকে ফুলবাড়ি গেট পর্যন্ত সড়কে যানবাহন চলাচল বন্ধ হয়ে গেছে। দুপুর ২টা পর্যন্ত অবরোধ চলবে বলে জানিয়েছেন বিক্ষুব্ধরা। প্রত্যক্ষদর্শীরা জানান, সাংবাদিক জাহাঙ্গীর আলম নগরীর রেলিগেট থেকে মোটরসাইকেলে ফুলবাড়ি গেটে তার অফিসে যাচ্ছিলেন। এ সময় বিপরীত দিক থেকে আসা সোহাগ পরিবহনের একটি যাত্রীবাহী বাস তাকে চাপা দিয়ে পালিয়ে যায়। এতে ঘটনাস্থলেই তিনি মারা যান। নিহত জাহাঙ্গীর আলম ফুলবাড়ি গেট সেনপাড়া এলাকার মো. আকফাক আলমের ছেলে। তিনি সাংবাদিকতার পাশাপাশি রেন্ট-এ কারের ব্যবসা করতেন। পুলিশ লাশ উদ্ধার করে খুলনা মেডিকেল কলেজ হাসপাতালের মর্গে প্রেরণ করেছে। সংবাদটি শেয়ার করুন: ফেইসবুক টুইটার গুগল প্লাস ইমেইল
road accident

মাইক্রোবাস-সিএনজি সংঘর্ষে শাবির দুই ছাত্রী আহত
শাবি সংবাদদাতা:: মাইক্রোবাস-সিএনজি অটোরিক্সার সংঘর্ষে শাহজালাল বিজ্ঞান ও প্রযুক্তি বিশ্ববিদ্যালয়ের দুই ছাত্রী আহত হয়েছেন। আহতরা হলেন- সমাজকর্ম বিভাগের চতুর্থ বর্ষের ছাত্রী নাসরিন ফাতিমা নাদিয়া ও পদার্থবিজ্ঞান বিভাগের দ্বিতীয় বর্ষের ছাত্রী নাসরিন বেগম। বুধবার সন্ধ্যা সাড়ে ৬টার দিকে সুরমা আবাসিক এলাকার বিজিবি-২ নম্বর গেইটের কাছে এ ঘটনা ঘটে। সমাজকর্ম বিভাগের ছাত্রী নাদিয়ার সহপাঠী ফাহিম ও জুনায়েদ জানান, ঘটনার পর তাদেরকে প্রথমে রাগীব রাবেয়া মেডিকেল কলেজ হাসপাতালে নিয়ে আসা হয়। সংঘর্ষে নাদিয়া মারাত্মক আহত হয়েছেন এবং নাসরিন বেগম ঘাড়ে সামান্য আঘাত পেয়েছেন। পরে নাসরিন বেগমকে সিলেট ওসমানী মেডিকেল কলেজ হাসপাতালে এক্সরে করার জন্য নিয়ে যাওয়া হয় বলে জানান তারা। শাবির ভারপ্রাপ্ত প্রক্টর রাশেদ তালুকদার জানান, ‘সড়ক দুর্ঘটনায় দুইজন ছাত্রী আহত হয়েছেন বলে আমরা শুনেছি। আমরা এখন হাসপাতালে আছি। তাদেরকে হাসপাতালে সুচিকিৎসার জন্য সকল ব্যবস্থা গ্রহণ করা হচ্ছে বলে জানান তিনি।’ সংবাদটি শেয়ার করুন: ফেইসবুক টুইটার গুগল প্লাস ইমেইল
road accident

কমলগঞ্জে মোটর সাইকেলের মুখোমুখি সংঘর্ষে আহত ৪
কমলগঞ্জ প্রতিনিধি :: মৌলভীবাজারের কমলগঞ্জ উপজেলার মাধবপুরে মোটর সাইকেল-মোটর সাইকেলের মুখোমুখি সংঘর্ষে আহত হয়েছেন ৪ জন। আহতদের মধ্যে ১ জনের অবস্থা আশঙ্কাজনক। শনিবার (১৫ অক্টোবর) রাত সাড়ে ১০টায় কমলগঞ্জ-মাধবপুর সড়কের মণিপুরী ললিতকলা একাডেমী সংলগ্ন মোড়ে এ দুর্ঘটনাটি ঘটে। সূত্র জানায়, শনিবার রাত সাড়ে ১০টায় মাধবপুরস্থ মণিপুরী ললিতকলা একাডেমী সংলগ্ন মোড়ে বিপরীত দিক থেকে আসা দুইটি মোটর সাইকেলের মুখোমুখি সংঘর্ষ হয়। এতে লক্ষণ কুমার সিংহ (৪৫), অর্জুন মালাকার (২০), সামাদ মিয়া (৩৫) ও অজ্ঞাত এক আরোহী আহত হয়েছেন। আশঙ্কাজনক অবস্থায় লক্ষণ সিংহকে সিলেট এমএজি ওসমানী মেডিক্যাল কলেজ হাসপাতালে প্রেরণ করা হয়। অন্য আহত ৩জন মৌলভীবাজার সদর হাসপাতালে চিকিৎসাধীন আছেন। মাধবপুর ইউপি চেয়ারম্যান পুষ্প কুমার কানু ৪ আরোহী আহত হওয়ার সত্যতা নিশ্চিত করেন। সংবাদটি শেয়ার করুন: ফেইসবুক টুইটার গুগল প্লাস ইমেইল 
road accident

চট্টগ্রামে বাস ও তেলবাহী ট্রেনের সংঘর্ষে নিহত ২
নিউজ ডেস্ক:: চট্টগ্রামে বাস ও তেলবাহী ট্রেনের সংঘর্ষে দুই নারী নিহত হয়েছেন। এছাড়া একই ঘটনায় আরো চারজন আহত হয়েছেন। সোমবার বেলা ১১টায় নগরীর ষোলশহর দুই নং গেইট রেলক্রসিং এলাকায় এ ঘটনা ঘটে। চট্টগ্রাম জিআরপি থানার ওসি হিমাংশু দাশ রানা বিষয়টি নিশ্চিত করে জানান, বন্দর থেকে তেলবাহী হাটহাজারী গামী ওয়াগনের সঙ্গে অক্সিজেন এলাকা থেকে শহরের দিকে আসা বিআরটিসি বাসের মুখোমুখি সংঘর্ষ হয়। এ ঘটনায় আরিফা (৪০) ও তার সমবয়সী (অজ্ঞাত) আরেক নারী নিহত হয়। এছাড়া গুরুতর অবস্থায় আরো চারজন চট্টগ্রাম মেডিকেল কলেজ (চমেক) হাসপাতালে চিকিৎসাধীন রয়েছে। আহত ব্যক্তিদের পরিচয় জানা যায়নি। পাঁচলাইশ জোনের সহকারী পুলিশ কমিশনার আসিফ মহিউদ্দিন জানান, বাসটি সিগন্যাল না মেনে রেলক্রসিং পার হতে যায়। এ সময় মালবাহী ট্রেনটি এসে পড়ে। ট্রেনটি ধাক্কা দিয়ে বাসটিকে প্রায় ১৫০ গজ দূরে নিয়ে যায়। এ সময় দুজন নিহত ও কয়েকজন আহত হন। সংবাদটি শেয়ার করুন: ফেইসবুক টুইটার গুগল প্লাস ইমেইল 
road accident

শায়েস্তাগঞ্জে সড়ক দুর্ঘটনায় নিহত ১
হবিগঞ্জ প্রতিনিধি : হবিগঞ্জ জেলার শায়েস্তাগঞ্জের জগতপুরে ট্রাক ও অটোরিকশার সংঘর্ষে অটোচালক নিহত ও দুই যাত্রী আহত হয়েছেন। বুধবার সন্ধ্যায় শায়েস্তাগঞ্জ-হবিগঞ্জ সড়কে এ দুর্ঘটনা ঘটে। শায়েস্তাগঞ্জ ফায়ার সার্ভিসের কর্মকর্তা জামাল উদ্দিন শাহীন জানান, শায়েস্তাগঞ্জ থেকে হবিগঞ্জগামী অটোরিকশার সঙ্গে বিপরীত দিক থেকে আসা ট্রাকের মুখোমুখি সংঘর্ষ হয়। এতে হবিগঞ্জ সদর উপজেলার বহুলার বাসিন্দা অটোরিকশাচালক আব্দুস ছালাম (৪০), অটোযাত্রী রতনপুরের বাসিন্দা রহমত আলী (৪৬) ও আলাপুরের বাসিন্দা বাবুল মিয়া (৪৫) গুরুতর আহত হন। খবর পেয়ে শায়েস্তাগঞ্জ থানার ওসি মো. ইয়াছিনুল হকের নেতৃত্বে এসআই আতিকুল আলম খন্দকারসহ একদল পুলিশ এসে স্থানীয়দের সহযোগিতায় আহতদের উদ্ধার করে হবিগঞ্জ সদর আধুনিক হাসপাতালে প্রেরণ করা হয়। এর মধ্যে চিকিৎসাধীন অবস্থায় সিএনজি চালক আব্দুস ছালাম মারা যান। শায়েস্তাগঞ্জ থানার ওসি মো. ইয়াছিনুল হক সড়ক দুর্ঘটনায় হতাহতের সত্যতা নিশ্চিত করেছেন। সংবাদটি শেয়ার করুন: ফেইসবুক টুইটার গুগল প্লাস ইমেইল 
road accident

চুনারুঘাটে সড়ক দুর্ঘটনায় কাঠ ব্যবসায়ী নিহত
হবিগঞ্জ সংবাদদাতা:  হবিগঞ্জের চুনারুঘাটে অটোরিকশা ও গ্যাসচালিত টেম্পুর মুখোমুখি সংঘর্ষে কাঠ ব্যবসায়ী মোঃ বাচ্চু মিয়া (৪৫) নিহত হয়েছেন। রবিবার সকালে উপজেলার শ্রীকুটা বাজারে অদূরে এই ঘটনা ঘটে। বাচ্চু মিয়া সদর ইউনিয়নের গোগাউড়া গ্রামের মৃত জহুর আলী মাস্টারের ছেলে। জানা যায়, চুনারুঘাট থেকে ছেড়ে যাওয়া সিএনজিটি শ্রীকুটা পৌঁছার আগে অপর দিক থেকে আসা গ্যাসচালিত টেম্পু মুখোমুখি সংঘর্ষ হয়। স্থানীয়রা উদ্ধার করে বাচ্চু মিয়াকে চুনারুঘাট হাসাতালে নিয়ে আসলে কর্তব্যরত চিকিত্সক তাকে মৃত ঘোষণা করেন। চুনারুঘাট থানা ওসি নির্মলেন্দু চক্রবর্তী ঘটনার সত্যতা নিশ্চিত করেন। সংবাদটি শেয়ার করুন: ফেইসবুক টুইটার গুগল প্লাস ইমেইল
road accident

শ্রীমঙ্গল রাজাপুর গ্রামে ডাকাতি
শ্রীমঙ্গল সংবাদদাতা:: শ্রীমঙ্গল শহরের বিশিষ্ট ব্যবসায়ী ও গ্রাম বাংলা হোটেলের মালিক হাজি মাহমুদুর রহমান (মামুদ) এর উপজেলার কালাপুর ইউনিয়নের রাজাপুরস্থ গ্রামের বাড়ীতে ডাকাতি সংগঠিত হয়েছে। বুধবার গভীর রাতে মুখোশ পরিহিত ৭/৮ জনের ডাকাতরা রান্না ঘরের জানালার গ্রীল কেটে ঘরের ভিতরে প্রবেশ করে দেশীয় অন্ত্রের মুখে সাবাই জিম্মি করে নগদ ৮০ হাজার টাকা, ২৫ ভরি স্বর্ণাংস্কার, মোবাইল ফোনসহ কয়েক লক্ষাধিক টাকার মালামাল নিয়ে যায়। এছাড়াও ডাকাতরা মালামাল লুট করে ঘরে দীর্ঘক্ষণ অপেক্ষা করে ফ্রিজ থেকে ডিম ও রান্না করা খাবার খেয়ে যায় বলে বাড়ীতে থাকা লোকজন সূত্রে জানা যায় । খবর পেয়ে পুলিশ ঘটনাস্থল পরিদর্শন করেছে। সংবাদটি শেয়ার করুন: ফেইসবুক টুইটার গুগল প্লাস ইমেইল 
robbery

ম্যাচ হেরে ডাকাতের কবলে!
খেলাধুলা ডেস্ক: লিগে নিজেদের ম্যাচে হারের ধাক্কা কাটিয়ে উঠতে না উঠতেই যদি পড়তে হয় ডাকাতদের বন্দুকের সামনে! অবস্থাটা কেমন হবে সেই ফুটবল দলটির! হ্যাঁ, এমন ঘটনাই ঘটেছে ভেনেজুয়েলার ক্লাব ত্রুজিলানোসের সঙ্গে। গত সোমবার লিগে মোনাগাসের বিপক্ষে ২-১ গোলে হেরেও যায় ত্রুজিলানোস। তার ঘণ্টা কয়েক পরই ক্লাবের টুইটার অ্যাকাউন্টে ছবি আসে টিম বাসের সামনে খালি গায়ে, বুট ছাড়া দাঁড়িয়ে আছেন খেলোয়াড়েরা। খেলা শেষে বাড়ির পথে রওনা দেয় ত্রুজিলানোস। পথে ছয় বন্দুকধারী বাস থামিয়ে তাতে উঠে পড়েন। ভারী অস্ত্রশস্ত্রও ছিল তাঁদের কাছে। খেলোয়াড়দের কাছে যা ছিল সব কেড়ে নিয়ে কেটে পড়েন তারা। সংবাদটি শেয়ার করুন: ফেইসবুক টুইটার গুগল প্লাস ইমেইল 
robbery

বড়লেখায় এবার পূর্ব বিরোধের জের ধরে ভাতিজার হাতে চাচা খুন (আপডেট)
বড়লেখা প্রতিনিধি: মৌলভীবাজারের বড়লেখা উপজেলার বিভিন্ন স্থানে খুন, চুরি, ডাকাতি, জায়গা দখল, অপহরণ, সন্ত্রাসী হামলা, সংঘর্ষসহ নানা অপরাধ কর্মকাণ্ড বৃদ্ধি পেয়েছে। উপজেলার সর্বত্র আতংক বিরাজ করছে। ওসি সহিদুর রহমানের যোগদানের পর থেকে অটোরিক্সাচালক আসুক হত্যাসহ গত এক মাসে চারটি হত্যাকাণ্ডের ঘটনা ঘটে। এছাড়া অন্যান্য অপরাধ কর্মকাণ্ডসহ নানা অপরাধ পাল্লা দিয়ে বেড়েই চলেছে। আইন-শৃঙ্ক্ষলার এমন চরম অবনতিতে স্থানীয় পুলিশ প্রশাসনের ব্যর্থতাকেই দায়ী করছেন সাধারণ জনগণ। এবার পূর্ব বিরোধের জের ধরে আপন ভাতিজার হাতে চাচা খুন হয়েছেন চাচা। নিহত ব্যক্তির নাম আসুক উদ্দিন (৩৮)। শুক্রবার (১৪ অক্টোবর) দুপুর সাড়ে ১২টায় বড়লেখা সদর ইউনিয়নের কেছরীগুল গ্রামে এ ঘটনাটি ঘটে। সূত্র জানায়, কেছরীগুল গ্রামের হাজী মঈন উদ্দিন ওরফে মনাই’র ছোটো ছেলে সিএনজিচালিত অটোরিক্সাচালক আসুক উদ্দিনের সাথে বড়ো ছেলে হেলাল উদ্দিনের জমি-জমা নিয়ে পারিবারিক বিরোধ চলে আসছিলো। এমতাবস্থায় মাসখানেক আগে দুই ভাইয়ের মধ্যে ঝগড়া হয়। একপর্যায়ে হামলার ঘটনাও ঘটে। আসুক উদ্দিন হামলা চালিয়ে বড়ো ভাই হেলাল উদ্দিনকে আহত করেন। বিষয়টি নিষ্পত্তির জন্য স্থানীয়ভাবে সালিশ-বিচারেরও চেষ্টা চলছিলো। এ হামলার বদলা নিতে সুযোগ খুঁজছিলো ভাতিজা সুমন আহমদ (২৮)। এদিকে শুক্রবার দুপুর সাড়ে ১২টায় আসুক উদ্দিন বাড়ির সামনের সড়কে অটোরিক্সা ধৌত করছিলেন। এ সময় ভাতিজা সুমন আহমদ (২৮) পেছনদিক থেকে এসে আসুক আহমদের মাথায় দা দিয়ে কোপ দেয়। এ সময় তিনি আত্মরক্ষার্থে পাশের জমির কাদামাটিতে পড়ে যান। জমিতে পড়ার পরও সুমন তার চাচার শরীরের একাধিক স্থানে কোপ দেয়। ঘটনার পর পরই ভাতিজা সুমন পালিয়ে যায়। পরে প্রতিবেশিরা তাকে উদ্ধার করে উপজেলা স্বাস্থ্য কমপ্লেক্সে নিয়ে আসলে কর্তব্যরত চিকিৎসক মৃত ঘোষণা করেন। এ বিষয়ে বড়লেখা থানা অফিসার ইনচার্জ (ওসি) সহিদুর রহমান ঘটনার সত্যতা নিশ্চিত করে জানান, লাশ উদ্ধার করে থানায় নিয়ে আসা হয়েছে। ময়না তদন্তের জন্য শনিবার মৌলভীবাজার মর্গে পাঠানো হবে। পারিবারিক বিরোধের জের ধরেই এ ঘটনা ঘটেছে। ঘটনার পরই ঘাতক সুমন পালিয়ে যায়। এ ঘটনায় এখনও কোনো মামলা হয়নি। সংবাদটি শেয়ার করুন: ফেইসবুক টুইটার গুগল প্লাস ইমেইল 
murder

শ্রীমঙ্গলে ব্যবসায়ীর বাসায় ডাকাতি
মৌলভীবাজার প্রতিনিধি :: শ্রীমঙ্গল সবুজবাগ আবাসিক এলাকার ব্যবসায়ী মৃত মানিক লাল চক্রবর্তীর বাসায় দুর্ধর্ষ ডাকাতি সংঘটিত হয়েছে। গত এক সপ্তাহে শ্রীমঙ্গলে আরো ৩ টি বাসায় ডাকাতির ঘটনা ঘটেছে। এ ধারাবাহিক ডাকাতির ঘটনায় আতঙ্কিত হয়ে পড়েছেন শ্রীমঙ্গলবাসী। গতকাল বুধবার ভোর সাড়ে ৩টায় সবুজবাগ আবাসিক এলাকার মানিক চাঁদ মিষ্টান্ন ভান্ডারের স্বত্বাধিকারী মৃত মানিক লাল চক্রবর্তীর বাসার দরজা ভেঙে একদল ডাকাত ঘরে প্রবেশ করে। সাথে সাথে ঘরের লোকজন উঠে গেলে তারা ধারালো অস্ত্রের মুখে বাসায় ঢুকে দেবাষীশ চৌধুরীকে বেঁধে রাখে এবং ২ বছরের ছোট শিশু নিধির গলায় দা ধরে প্রায় ১৫ ভরি স্বর্ণালংকার ও মোবাইলসহ প্রায় ৭ লক্ষাধিক টাকার মালামাল নিয়ে পালিয়ে যায়। খবর পেয়ে শ্রীমঙ্গল থানার অফিসার ইনচার্জসহ অনান্য পুলিশ কর্মকতারা ঘটনাস্থল পরিদর্শন করেন। এদিকে গত ৫ দিনে শ্রীমঙ্গলে আরো ২টি বাসায় ডাকাতির ঘটনা ঘটেছে। এ ধারাবাহিক ডাকাতির ঘটনায় আতংকিত হয়ে পড়েছেন শ্রীমঙ্গলবাসী। সংবাদটি শেয়ার করুন: ফেইসবুক টুইটার গুগল প্লাস ইমেইল
robbery

বিশ্বনাথে যুবদল নেতার বাড়িতে ডাকাতি
বিশ্বনাথ সংবাদদাতা :: বিশ্বনাথে যুবদল নেতার বাড়িতে ডাকাতি সংঘঠিত হয়েছে। বুধবার রাতে উপজেলার বিশ্বনাথ ইউনিয়নের বাওনপুর গ্রামের উপজেলা যুবদলের সাবেক সাংগঠনিক সম্পাদক আবদুল মুমিন মামুনের বাড়িতে এ ঘটনা ঘটে। ডাকাতদল যুবদল নেতার ঘরে থাকা স্বর্ণাংলকার, নগদ টাকা, মোবাইল সেট ও আসবাবপত্র নিয়ে যায়। খবর পেয়ে রাতেই পুলিশ ঘটনাস্থল পরিদর্শন করে। বৃহস্পতিবার সকালে উপজেলা চেয়ারম্যান সুহেল আহমদ চৌধুরী, উপজেলা নির্বাহী অফিসার মুহাম্মদ আসাদুল হক ও থানার ওসি রফিকুল হোসেন ঘটনাস্থল পরিদর্শন করেছেন বলে জানা গেছে। যুবদল নেতা আবদুল মুমিন মামুনের পিতা আবদুস ছোবান জানান, বুধবার রাত প্রায় দেড়টায় ১৫/২০ একদল ডাকাত বাড়িতে হানা দেয়। ডাকাতদল ঘরের দরজা ভেঙে ভিতরে প্রবেশ করে পরিবারের সবাইকে অস্ত্রের মূখে জিম্মি করে ফেলে। এসময় ঘরে থাকা আলমীরা ভেঙে প্রায় সাড়ে ৪০ভরি স্বর্ণালংকার, নগদ ৩০ হাজার টাকা ও ৪টি মোবাইল সেট ডাকাতদল লুঠ করে নিয়ে যায় বলে তিনি জানান। থানার ওসি (তদন্ত) মাসুদুর রহমান বলেন,পুলিশ ঘটনাস্থল পরিদর্শন করে। বিষয়টি তদন্ত চলছে বলে তিনি জানান। সংবাদটি শেয়ার করুন: ফেইসবুক টুইটার গুগল প্লাস ইমেইল
robbery

আশুলিয়ায় ব্যাংকে ডাকাতি : ম্যানেজারসহ নিহত ৬ (ভিডিওসহ)
নিউজ ডেস্ক: ঢাকার অদূরে আশুলিয়ায় বাংলাদেশ কমার্স ব্যাংকে ডাকাতের গুলিতে পাঁচজন নিহত হয়েছেন। এ সময় ক্ষুব্ধ এলাকাবাসীর গণপিটুনিতে নিহত হয় এক ডাকাত। এছাড়া ডাকাতদের সঙ্গে এলাকাবাসীর সংঘর্ষে আহত হয়েছেন কমপক্ষে ২০ জন। পুলিশ ও স্থানীয়রা জানিয়েছে, কাঠগড়া এলাকায় বাংলাদেশ কমার্স ব্যাংকের আশুলিয়া শাখায় মঙ্গলবার দুপুর ২টার দিকে এক দল ডাকাত হানা দেয়। সাভারের এএসপি রাসেল শেখ বলেন, ডাকাতের গুলিতে পাঁচজন নিহত হয়েছেন। দুই ডাকাতকে ধরে ফেলে জনতা। এর মধ্যে গণপিটুনিতে একজন মারা গেছে। নিহতদের মধ্যে দুজনের নাম জানা গেছে। তারা হলেন- ব্যাংকের ওই শাখার ম্যানেজার মো. অলিউল্লাহ ও পলাশ নামের এক গ্রাহক। গুলিবিদ্ধদের সাভার এনাম মেডিকেল কলেজ হাসপাতালে পাঠানো হয়েছে। ওই হাসপাতালের জরুরি বিভাগের চিকিৎসক মাহমুদ হাসান জানান, তাদের এখানে পাঁচটি লাশ রয়েছে। ডাকাতের এলোপাতাড়ি গুলিতে অন্তত ১৫ জন আহত হয়েছেন বলে স্থানীয়রা জানায়। ডাকাত দল অর্থ লুট করেছে কি না, তা তাৎক্ষণিকভাবে জানা যায়নি। আশুলিয়া থানার ডিউটি অফিসার এসআই আরাফাত বলেন, ওসি ঘটনাস্থলে গেছেন। পুলিশের ঢাকা রেঞ্জের উপমহাপরিদর্শক (ডিআইজি) এস এম মাহফুজুল হক নুরুজ্জামান বলেন, “ঘটনার পরপরই পুলিশ এলাকায় অভিযান শুরু করেছে। কয়েকজনকে গ্রেপ্তারও করা হয়েছে।” প্রত্যক্ষদর্শী ও পুলিশের সূত্র জানায়, মঙ্গলবার দুপুর আড়াইটা দিকে মোটরসাইকেল যোগে ১২/১৫ জনের একদল ডাকাত গ্রাহকবেশে ওই ব্যাংকে প্রবেশ করে। এ সময় কেউ কিছু বুঝে ওঠার আগেই তারা ব্যাংকের অভ্যন্তরে ম্যানেজারসহ কর্মকর্তাদের অস্ত্রের মুখে জিম্মি করে ফেলে। এক পর্যায়ে বোমা ও গুলি ছুড়ে আতংক সৃষ্টি করে লুটপাট শুরু করে ডাকাতরা। তাদের বেপরোয়া গুলি ও বোমায় ব্যাংকের অভ্যন্তরে ঘটনাস্থলেই মারা যান শাখা ব্যবস্থাপক অলিউল্লাহসহ এক নিরাপত্তা কর্মী। এদিকে ব্যাংকে ডাকাতির বিষয়টি পাশ্ববর্তী মসজিদ থেকে মাইকিং করা হলে পাশের বাজার ও এলাকাবাসী এগিয়ে এসে ডাকাতদের ঘিরে ফেলে। এ সময় ডাকাতরা এলোপাতাড়ি গুলি ছুঁড়লে ব্যাংকের সামনেই মারা যায় মুদি দোকানদার মনির হোসেন, পলাশ ও ওয়ার্কশপ মালিক জিল্লুর। ক্ষুব্ধ জনতা গুলি উপেক্ষা করে ডাকাতদের ধাওয়া দিলে ধরা পড়ে এক ডাকাত। ঘটনাস্থলেই গণপিটুনিতে মারা যায় সে। গুরুতর আহতদের বিভিন্ন যানবাহনে করে সাভারে এনাম মেডিকেল কলেজ হাসপাতালে নেয়া হয়। একযোগে এত বেশি সংখ্যক আহতদের চিকিৎসা দিতে হিমশিম খেতে হয় হাসপাতাল কর্তৃপক্ষকে। এদিকে ঘটনার পরপরই পুলিশ গিয়ে বিশমাইল-জিরাবো সড়কের বিভিন্ন পয়েন্ট চেকপোস্ট বসিয়ে তল্লাশি শুরু করেছে। তবে ডাকাতদের কাউকে গ্রেফতার করতে পারেনি তারা। উদ্ধার হয়নি কোনো লুন্ঠিত টাকা।   সংবাদটি শেয়ার করুন: ফেইসবুক টুইটার গুগল প্লাস ইমেইল
robbery

বাস্তুহারালীগ সভাপতি সংখ্যালগু নারীকে শ্লীলতাহানি চেষ্টা : ফুঁসে উঠেছে জনতা
তাহিরপুর প্রতিনিধি: বাস্তুহারালীগ সভাপতি সংখ্যালগু নারীকে শ্লীলতাহানি চেষ্টার করায় ফুঁসে উঠেছে জনতা । ঘটনাটি ঘটে সুনামগঞ্জের তাহিরপুরে । সংখ্যালগু নারীকে শ্লীলতাহানি চেষ্টার প্রতিবাদে মানববন্ধ পালন করেছে তাহিরপুর উপজেলাবাসী। মঙ্গলবার সকাল ১১টায় তাহিরপুর পূর্ব বাজারে ঘন্টা ব্যাপী মানববন্ধনে অংশ গ্রহন করেন উপজেলা সদরের বিভিন্ন ওয়ার্ডের মেম্বার, সামাজিক, সাংস্কৃতিক ,রাজনৈতিক সংঘটনের নেতাকর্মী,এলাকার গন্যমান্য ব্যক্তিসহ সর্বস্তরের জনসাধারন। উক্ত মানববন্ধনে বক্তব্য রাখেন, তাহিরপুর সদর ইউনিয়ন চেয়ারম্যান বোরহান উদ্দিন,নুরুল আমিন সোহেল,রমেন্দ্র নারায়ন বৈশাখ,নিখিল রায়,অনুপম রায়,মনধীর রায়,অনুকুল রায়,তোজাম্মেল হক নাছরুম,আবুজহুর হ্নদয়,রিংকু রায়,রুকন উদ্দিন,সোহানুর রহমান সোহাগ,স ম খোকন প্রমুখ। এ সময় বক্তারা এই নেক্কার জনক ঘটনার আসামী মতিউর রহমান মতির দৃষ্টান্ত মুলক শাস্তি ও ইউপি সদস্য পদ থেকে অপসারনরে দাবী জানানো হয়। উল্লেখ্য,গত ২১শে আগষ্ট রাত সাড়ে দশটায় উপজেলা সদর ইউনিয়নের মধ্য তাহিরপুর (রায় পাড়া) গ্রামের অনুকুল রায় নিজ বাড়ির বাহিরে থাকার সুযোগে তার স্ত্রী কে একা পেয়ে উপজেলার ৪নং ওয়ার্ড মেম্বার ও উপজেলা বাস্তুহারা লীগের সভাপতি মতিউর রহমান মতি ঘরের ভিতরে প্রবেশ করে গৃহবধু কে ধর্ষনের চেষ্টা করে। এ সময় গৃহবধুর আর্তচিৎকারে বাইরে থাকা স্বামী,আত্মীয়-স্বজন এবং প্রতিবেশীরা এগিয়ে এলে মতি পালিয়ে যায়। এ ঘটনায় অনুকুল রায়ের স্ত্রী প্রীতি রায় বাদী হয়ে শ্লীলতাহানির অভিযোগ এনে উপজেলা বাস্তুহারা লীগের সভাপতি মতিউর রহমান মতি কে আসামী করে ২২শে আগষ্ট সোমবার দুপুরে তাহিরপুর থানায় মামলা দায়ের করেন। মামলা নং-১৪। সংবাদটি শেয়ার করুন: ফেইসবুক টুইটার গুগল প্লাস ইমেইল 
sexual harrasment

অশালীন চলাফেরাতেই পহেলা বৈশাখের ঘটনা —আল্লামা শফী
নিউজ ডেস্ক:: নারীদের অশালীন চলাফেরার জন্যই পহেলা বৈশাখের ঘটনা ঘটেছে বলে মন্তব্য করেছেন হেফাজতে ইসলামের আমির আল্লামা শাহ আহমদ শফী। তিনি বলেছেন, ‘পহেলা বৈশাখের দিনে ঢাকায় নারীর বস্ত্রহরণসহ শ্লীলতাহানি হয়েছে। একইসঙ্গে ছেলে-মেয়ে লেখাপড়ার সুযোগে অশালীন চলাফেরার কারণে এ পরিণতি হয়েছে।’ শুক্রবার বিকেলে ফেনীর মিজান ময়দানে সংগঠনটির শানে রেসালত মহাসম্মেলনে প্রধান অতিথির বক্তব্যে তিনি এসব কথা বলেন। তিনি আরও বলেন, ‘নারীরা আমাদের দুশমন নয়। তাই ছেলে-মেয়েদের একসঙ্গে পড়ালেখা থেকে বিরত রাখতে হবে। নারীদের কর্মস্থল, শিক্ষার স্থান আলাদা আলাদা করতে হবে। মন্ত্রী-এমপিরা বলছেন, মাদ্রাসা শিক্ষার দরকার নেই, অথচ কোনও মহিলা মাদ্রাসায় এ ধরনের ঘটনা ঘটেনি।’ একই অনুষ্ঠানে হেফাজতে ইসলামের মহাসচিব মাওলানা জুনায়েদ বাবুনগরী বলেন, মেলার নামে ঢাকা বিশ্ববিদ্যালয় এলাকায় ভদ্র নারীদের ‘বিবস্ত্র’ করা হয়েছে। তিনি আরো বলেন, ‘আমাদের শিক্ষা ব্যবস্থায় নবীর শিক্ষা ও আদর্শ না থাকায় আইনশৃঙ্খলার অবনতি চরম পর্যায়ে পৌঁছেছে। বৈশাখ আমাদের সংস্কৃতি। বৈশাখী মেলা নিয়ে আমাদের কোনও আপত্তি নেই। কিন্তু মেলার নামে ঢাকা বিশ্ববিদ্যালয় এলাকায় ভদ্র নারীদের বিবস্ত্র করা হয়েছে। তারা মা-বোনদের ইজ্জত লুণ্ঠন করেছে। এতে তারা প্রধানমন্ত্রীর ইজ্জতও নষ্ট করেছে। দেশের মানুষ তা সহ্য করবে না।’ তিনি ঘটনার সঙ্গে জড়িতদের দৃষ্টান্তমূলক শাস্তি দাবি করেন। সংবাদটি শেয়ার করুন: ফেইসবুক টুইটার গুগল প্লাস ইমেইল 
TETUL

নববর্ষে ছাত্রলীগের বস্ত্রহরণ উৎসবে সহযোগির ভূমিকায় পুলিশ ও মিডিয়া
শিশির আব্দুল্লাহ:: একটি মেয়ে রাস্তা দিয়ে যাচ্ছে। পাশ দিয়ে অতিক্রম করছিল দু’টি ছেলে। তাদের একজন মেয়েটিকে লক্ষ্য করে বলল, ‘দেখছোস দোস্ত? সেইরকম কিন্তু!’ বন্ধুর আশকারা পেয়ে দ্বিতীয়জনও ছুঁড়ে দিল গানের কলি, ‘পড়ে না চোখের পলক…!’ উপরের এই দৃশ্য তেমন আপত্তিকর কিছু নয়। এমনকি, অনেক টিনএইজ মেয়ে আছে যারা এই ধরনের কথাবার্তাকে কমপ্লিমেন্ট হিসেবেই নেয়। কিন্তু আমরা ওই দুটো ছেলের আচরণকে কী হিসেবে ব্যাখ্যা করি? বখাটেপনা। মানে, মেয়েদের সাথে যৌন ইঙ্গিতপূর্ণ অল্পস্বল্প কথাবার্তা। আর যদি ছেলে দুটি উপরের কথাবর্তাগুলো বলে অথবা না বলে মেয়েটির ওড়নাটা টান দিয়ে ফেলে দিত বা নিয়ে যেত তাহলে আমরা তাদের আচরণকে ব্যাখ্যা করতাম ‘শ্লীলতাহানি’ হিসেবে। ওরা মেয়েটির শ্লীলতাহানি করেছে। আবার, যদি ওরা ওড়না টান দেয়ার পর মেয়েটির গায়ের দু/চার জায়গায় হাত দিত (মারধরের উদ্দেশ্যে নয়) তাহলে অতটুকু ঘটনাকেই আমার ‘যৌন নিপীড়ন’ হিসেবে আখ্যা দিতাম। এবার আসেন আমরা এ গুচ্ছ দৃশ্য খেয়াল করি। ২. একটা জাতির সবচেয়ে বড় উৎসবগুলোর একটি চলছে। নারী-পুরুষ-শিশু-বৃদ্ধ-ধার্মিক-বিধর্মী সবাই স্বাধীনভাবে জড়ো হয়েছে আড্ডা-ফুর্তি করতে। তখনকার কিছু দৃশ্য বর্ণনা করা হবে এখানে ‘ডেইলি স্টার’ থেকে “ছাত্র ইউনিয়নের ঢাকা বিশ্ববিদ্যালয় শাখার সভাপতি লিটন নন্দী ডেইলি স্টার’কে বলেন, সোহরাওয়ার্দী উদ্যানের ফটকে একদল যুবক ২৫ বছরের এক মহিলার শরীরের প্রায় সব কাপড় খুলে ছিড়ে ফেলে। এই মহিলাকে উদ্ধার করার সাথে সাথেই দেখি, বেশ কয়েকজন যুবক স্বামী এবং শিশু সন্তানের সামনেই আরেকজন মহিলার ওপর হামলে পড়েছে। আমার তাকেও উদ্ধার করতে যাওয়ায় হামলার শিকার হই। হামলায় নন্দীর ডান হাত ভেঙ্গে যায়। হামলায় আঙ্গুল ভেঙে যাওয়া সংগঠনটির আরেক কর্মী অমিত দে বলেন, আইনশৃংখলা বাহিনীল সদস্যরা তখন দর্শকের ভূমিকায় ছিল। তিনি বলেন, মাত্র ২০ গজ দূরে দাঁড়িয়ে থাকা কয়েকজন পুলিশ সদস্যের কাছে আসরা সাহায্য চাইলাম তখন তারা জবাবে বললেন, ওই এলাকা আমাদের দায়িত্বে নয়। অমিতসহ আরো পাঁচজন কর্মী মিলে ২৫ থেকে ৩০ বছর বয়সী কয়েকজন নারীকে বখাটে যুবকদের হাত থেকে রক্ষার চেষ্টা করছিলেন। তিনি জানান, যুবকরা ১০/১২ জনের তিনটি গ্রুপে বিভক্ত ছিল। চারদিকে ভুভুজেলা বাঁশির আওয়াজের কারণে আক্রান্তদের চিৎকার শোনার কোনো উপায় ছিল না। এসময় তারা ১০ বছরের একটি মেয়েকে উদ্ধার করেন। অমতি বলেন, মেয়েটির কাপড় ছিন্নবিচ্ছিন্ন ছিল। তার শরীরের বিভিন্ন জায়গায় কামড়ের চিহৃ দেখে আমি স্তম্ভিত হয়ে যাই। সে মারাত্মকভাবে আহত ছিল। মা আর ভাইয়ের সাথে এসেছিল মেয়েটি। (যুবকদের) এক গ্রুপ তার ভাইকে পিটায় আর অন্য গ্রুপ মাকে ধরে অন্যদিকে নিয়ে যায়। অমিত এবং মাসুদ নামে আরেক কর্মী জানান, তারা দুস্কৃতিকারীদের পাঁচজনকে ধরে পুলিশের কাছে দেন। কিন্তু দু’ঘন্টা পর খোঁজ নিয়ে জানেন ওদেরকে ছেড়ে দেয়া হয়েছে। আটক পাঁচজনের ২জন ঢাকা বিশ্ববিদ্যালয়ের ছাত্র ছিল।” উপরের বর্ণনাটা ডেইলি স্টার-এর ১৬ এপ্রিল সংখ্যার প্রথম পাতায় দুই কলামে বক্স আইটেম হিসেবে প্রকাশিত ‘Outrage over sex assault : Cops were ‘yards away’ as the attack continued for about an hour’ শিরোনামের সংবাদটি থেকে তুলে হুবহু তুলে দেয়া। মানবজমিন থেকে— “সেখানে এক তরুণীকে ঘিরে উল্লাস করছিল এক দল বখাটে। ইতিমধ্যে ওই তরুণীর শাড়ি-ব্লাউজসহ পরনের সব পোশাক টেনে ছিঁড়ে খুলে ফেলে বখাটেরা। যৌন লালসা পূরণের জন্য বিবস্ত্র তরুণীকে নির্যাতন করতে থাকে তারা। লিটন নন্দী বলেন, মনে হচ্ছিল মানুষ না। যেন হায়েনারা ঝাঁপিয়ে পড়েছে নারীদের ওপর।” “নির্যাতিতাদের উদ্ধার করতে গিয়ে গুরুতর আহত অমিত দে জানান, শুধু তরুণী না। তারা কাউকেই রেহায় দেয়নি। কিশোরী থেকে শুরু করে সব বয়সের নারীই তাদের হয়রানির শিকার হয়েছেন। ওই তরুণীকে উদ্ধার করার পরপরই আরও একাধিক নারীর চিৎকার শুনতে পান তারা। কাছে গিয়ে দেখতে পান এক নারী দুই হাত জোর করে বখাটেদের অনুনয় করছেন, আমার বাচ্চাকে ফেরত দাও। বাবা, আমাকে কিছু করো না। আমার বাচ্চা ফেরত দাও।ছয় বছর বয়সী মেয়েকে নিয়ে ভাইয়ের সঙ্গে বর্ষবরণের অনুষ্ঠান দেখতে এসেছিলেন ওই নারী। উদ্যানের ওই ফটক দিয়ে বের হওয়ার সঙ্গে সঙ্গেই বখাটেরা তার ওপর ঝাঁপিয়ে পড়ে। ছিনিয়ে নিয়ে যায় তার শিশুসন্তানকে। শিশুটি তখন ফুটপাথে পড়ে কান্নাকাটি করছিল। প্রতিবাদ করলে মারধর করা হয় ওই নারীর ভাইকে। এর মধ্যেই লিটন, অমিত, সুজনসহ কয়েকজন তাদের উদ্ধার করার চেষ্টা করেন। বখাটেদের সঙ্গে হাতাহাতির ঘটনা ঘটে তাদের। ততক্ষণে বখাটেরা টেনে খুলে নেয় ওই নারীর শাড়ি। পরে ওই নারী ও তার ভাই এবং সন্তানকে উদ্ধার করেন তারা। বখাটেদের আক্রমনের শিকার এক কিশোরী আর্তনাদ করছিল। ওই কিশোরীকে উদ্ধার করতে গেলে বখাটেরা মারধর করে তাদের। বখাটেদের নির্যাতনে ঘটনাস্থলেই জ্ঞান হারায় ওই কিশোরী।” অনলাইনবাংলা.কম.বিডি থেকে— “বস্ত্রহরণ করল ছাত্রলীগ, পাঞ্জাবি জড়িয়ে ইজ্জত রক্ষা ছাত্র ইউনিয়নের” শীর্ষক খবরে অনলাইন নিউজ পোর্টালটি জানিয়েছে, “মঙ্গলবার সন্ধ্যা। ৩০-৪০ জনের একটি গ্রুপ। চারদিক থেকে ঘিরে ধরে নারীদের বস্ত্রহরণ করে তাদের নগ্নদেহ ভিডিও করছিল তারা।” (লিংক ) তিনটি পত্রিকার বর্ণনা থেকে স্পষ্ট শিশু, তরুণী এবং মধ্যবয়সী (সন্তানসহ) মহিলা- কেউ হামলার বাইরে ছিলেন না। জনসমক্ষে গণহারে মহিলাদেরকে বিবস্ত্র করে মাটিতে ফেলে উল্লাস করা, শরীরে কামড়ানো এবং সেসব দৃশ্য ভিডিওতে ধারণ করার মতো ওপর পাশবিক আচরণকে কী বলে অভিহিত করা যায়? বা উচিত? বখাটেপনা? শ্লীলতাহানি? নাকি যৌন নিপীড়ন? নাকি অন্য কিছু? আপনার কাছে উপরের তিনটি পত্রিকার বর্ণিত দৃশ্যগুলোকে মিলিয়ে সেদিনকার ওই পরিস্থিতিকে আপনার কাছে যতই নারকীয়, বর্বর এবং পাশবিক মনে হোক না কেন, বাংলাদেশের বেশিরভাগ পত্রিকা কিন্তু আপনাকে জানাচ্ছে, ওখানে বাখাটেপনা হয়েছে! কেউ কেউ ঘটনাটিকে আখ্যা দিয়েছে শ্লীলতাহানী বলে! যারা বস্ত্রহরণের এই নারকীয় যজ্ঞ চালিয়েছে এবং বাধাদানকারীদের হাত ভেঙে দিয়েছে তাদেরকে পত্রিকাগুলো ‘বখাটে’, ‘বখাটে যুবক’, ‘বহিরাগত যুবক’ অথবা শুধু ‘ছাত্র’ বলে অভিহিত করছে! তারা মোটেও ‘সন্ত্রাসী’ বা এরকম সিরিয়াস কিছু নয়। গণহারে মহিলাদের বস্ত্রহরণের এই ভয়াবহ ঘটনাটির খবর প্রচারে পত্রিকাগুলোর আচরণ পর্যবেক্ষণ করে চারটি বিষয় পাওয়া গেছে— এক. খবরটিকে কম গুরুত্বপুর্ণ হিসেবে ট্রিটমেন্ট দেয়ার প্রবণতা। দুই. ভাষার ব্যবহারে ঘটনাকে হালকা করা। (বখাটে, লাঞ্ছিত, শ্লীলতাহানি, যৌন হয়রানি ইত্যাদি শব্দের ব্যবহার) তিন. ঘটনা বর্ণনার ক্ষেত্রে ঘটনার ভয়াবহতাকে পুরোপুরি এড়িয়ে যাওয়া। চার. দোষীদের পরিচয় আড়াল করার চেষ্টা (যুবকের দল, বহিরাগত যুবক, অথচ আটক ২জন ঢাবির ‘ছাত্র’ বলে মূল অপরাধীকে আড়াল করা)। খবরটিকে কম গুরুত্বপুর্ণ হিসেবে ট্রিটমেন্ট দেয়ার প্রবণতা: ১৪ এপ্রিল পত্রিকা অফিসগুলো বন্ধ থাকায় ওই দিনের ঘটনার খবর প্রকাশিত হয়েছে ১৬ এপ্রিলের পত্রিকাগুলোতে। ১৬ এপ্রিল বস্ত্রহরণের ঘটনা নিয়ে দৈনিক কালের কণ্ঠ কোনো সংবাদই প্রকাশ করেনি! তবে অন্য পত্রিকাগুলো একই খবর প্রকাশ করার পর সম্ভবত ‘হিট’ লাভের আশায় এদিনই “কি ঘটেছিলো পহেলা বৈশাখের দিন টিএসসিতে?” শিরোনামে একটি খবর শুধু অনলাইনে প্রকাশ করেছে। দৈনিক ইত্তেফাক, দৈনিক সমকাল তাদের শেষের পাতায় সিঙ্গেল কলামে সংবাদ প্রকাশ করে। সমকালের শিরোনাম ‘টিএসসিতে বখাটেদের কবলে নারী’। ইত্তেফাকের শিরোনাম, “বর্ষবরণ উৎসবে নারীর শ্লীলতাহানি”। বাংলাদেশ প্রতিদিন শেষের পাতায় ডাবল কলামে ছাপিয়েছে। এর বাইরে প্রথম আলো প্রথম পাতায় খবর (সিঙ্গেল কলাম বক্স) ছাপিয়েছে। ডেইলি স্টার এবং ডেইলি নিউ এইজ সবচেয়ে বড় কভারেজ দিয়েছে ঘটনাটির। স্টার তাদের প্রথম পাতায় ডিসি বক্স আইটেম হিসেবে সবচেয়ে গুরুত্বপূর্ণ সংবাদ আকারেই খবরটি ছাপিয়েছে। আর নিউ এইজের ট্রিটমেন্ট ছিল প্রথম পাতায় ৩ কলামে (যদিও এই সংবাদের সাথে আরো দুটি ঘটনা যুক্ত থাকায় কভারেজটা একটু বড় হয়েছে হয়তোবা।) ভাষার ব্যবহারে ঘটনাকে হালকা করা: আগেই প্রশ্ন রাখা হয়েছিল যে, বখাটেপনা, লাঞ্ছিত হওয়া, শ্লীলতাহানি বা যৌণ নিপীড়ন- ধরনের শব্দগুলো দিয়ে কি ডেইলি স্টার এবং মানবজমিনে বর্ণিত অবস্থাতাকে বুঝানো সম্ভব? উত্তর খোঁজার দায়িত্ব পাঠকের। আমি এখানে শুধু কে কী শব্দ ব্যবহার করেছে তা তুলে দেব। প্রথম আলোর শিরোনাম- “নববর্ষে ঢাকা বিশ্ববিদ্যালয়ে নারী লাঞ্ছিত: প্রতিবাদকারী আহত”। এটা দেখে কোনোভাবেই বুঝার উপায় নেই যে, ‘লাঞ্ছিত’ নারী এবং আহত প্রতিবাদকারীর সংখ্যা আসলে কত? আবার সেগুলোর ভয়াহতা কতটুকু? পত্রিকাটি সংবাদের ভেতরে প্রত্যক্ষদর্শীদের বিবরণে ঘটনার মোটামুটি একটা চিত্র দিলেও শিরোনাম এবং ইন্ট্রোতে তা তুলে ধরতে কনে জানি অনিচ্ছুক ছিল! বাকিদের মধ্যে সমকালের শিরোনাম ‘টিএসসিতে বখাটেদের কবলে নারী’। ইত্তেফাকের শিরোনাম, “বর্ষবরণ উৎসবে নারীর শ্লীলতাহানি”। বাংলাদেশ প্রতিদিন ‘বখাটেদের তাণ্ডব, শ্লীলতাহানি’ শিরোনামে তাণ্ডব শব্দটি ব্যবহার করে ‘বখাটেপনা’কে কিছুটা জোরালো করার চেষ্টা করেছে। তবে ডেইলি স্টার- এর ‘Outrage over sex assault’ শিরোনামসহ ভেতরের বর্ণনায় ঘটনার ভয়বহতা ফুটে উঠে উঠেছে। মানবজমিনও একইভাবে বিষয়টাকে গুরুত্ব দেয়ার চেষ্টা করেছে। ভয়াবহতাকে পুরোপুরি এড়িয়ে যাওয়া: আগের পয়েন্টেই বলা হয়েছে যে, উপরে যেসব পত্রিকার নাম উল্লেখ করা হয়েছে সেগুলো বাদে কেউই প্রকৃত ঘটনা বুঝতে যতটুকু শালীন বর্ণনা দেয়া দরকার তা মোটেও দেয়নি। এক্ষেত্রে কেউ ‘অশালীন’ বা ‘রগরগে’ বর্ণনা দেয়া অনৈতিক’ বলে অজুহাত দাঁড় করানোর সুযোগ অবশ্য পাবে না। কারণ, ডেইল স্টার অশালীনতা এড়িয়েও ব্যাপারটা তুলে ধরতে পেরেছে। মানবজমিনের বর্ণনায় এই অভিযোগটা কিছুটা করার সুযোগ থাকলেও তা মাত্রা ছাড়িয়ে যাবে না। দোষীদের পরিচয় আড়াল করার চেষ্টা: পত্রিকাগুলো সবচেয়ে বড় যে ফাঁকিটা দিয়েছে তা হচ্ছে, তাণ্ডবকারীরা যে পরিচয়ের বলে বলিয়ান হয়ে এমন বর্বতা চালানোর সাহস করেছে তা গোপন করা। কোনো পত্রিকা তাণ্ডবকারীদের বুঝাতে ‘বখাটে’ ‘দুস্কৃতিকারী’ ‘যুবকের দল’ কেউ ‘বহিরাগত যুবক’ ব্যবহার করেছে। আটক করে থানায় পাঠানো ৫ জনের পরিচয় দেয়া হয়েছে- ‘পাঁচ দুস্কৃতিকারী যাদের ২জন ঢাবির ‘ছাত্র’ ইত্যাদি। কিন্তু এসব কোনো পরিচয়ই টিএসসির মতো জায়গায় হাজারো মানুষ, শত পুলিশের সামনে দাড়িয়ে গ্রুপে গ্রুপে ভাগ হয়ে পরিকল্পিতভাবে গণহারে নারীদের বস্ত্রহরণের সাহস যোগাতে, এবং আটকের পর থানা থেকে ‘সসম্মানে’ বিদায় পাওয়ার জন্য মোটেও যথেষ্ট নয়। প্রশ্ন আসতে পারে তাহলে তাদের সেই ‘শক্তিমান পরিচয়’টা কী? উত্তর দিচ্ছে দুয়েকটি পত্রিকাই। নিউ এইজ থেকে— পত্রিকাটি “BCL rowdies on the loose again” শিরোনামের সংবাদটিতে বলা হয়েছে— “Besides, Chhatra League men harassed females, who came to attend the Pahela Baishakh celebrations at Dhaka University and Jagannath University on Tuesday.” (http://newagebd.net/111990/bcl-rowdies-on-the-loose-again/#sthash.3egpf6eg.dpuf) অনলাইনবাংলা.কম.বিডি থেকে— “ঘটনাস্থলে পুলিশের উপস্থিতি ছিল। আক্রান্ত নারীদের রক্ষার জন্য তাদের কাছে মিনতি জানালে প্রথমে তারা এগিয়ে এসে মৃদু লাঠিচার্জ করে। কিন্তু বস্ত্রহরণকারীদের ছাত্রলীগ পরিচয় জেনে নিস্ক্রিয় হয়ে যায় পুলিশ। ওই সময় এক নারীকে রক্ষা করতে গিয়ে এগিয়ে যান ছাত্র ইউনিয়নের নেতাকর্মীরা। সংগঠনটির ঢাকা বিশ্ববিদ্যালয় শাখার নেতা নেতা লিটন নন্দী নিজের গায়ের পাঞ্জাবি খুলে এক বিবস্ত্র নারীর ইজ্জত হেফাজত করতে গিয়ে মারধরের শিকার হন। এই ঘটনার সাথে ঢাকা বিশ্ববিদ্যালয়ের ও বিশ্ববিদ্যালয়ের বাইরের সরকার সমর্থিত ছাত্রলীগের বখাটে কর্মীরা জড়িত বলে নিশ্চিত হওয়া গেছে। তবে ছাত্র ইউনিয়ন জড়িতদের রাজনৈতিক পরিচয় আড়াল করে তাদের বহিরাগত আখ্যা দিয়েছে।” উপরের তথ্যের সাথে কমন সেন্সও ব্যবহার করা যায় নিচের উদ্ধৃতিগুলো পড়ে— মানবজমিন থেকে— “এমনকি পাঁচ বখাটেকে পুলিশের হাতে তুলে দেয়ার পরও ছেড়ে দেয়া হয়। তাৎক্ষণিক বিষয়টি ঢাকা বিশ্ববিদ্যালয়ের প্রক্টরকে জানানো হলেও তিনি কোন ব্যবস্থা গ্রহণ করেননি বলে প্রত্যক্ষদর্শীদের অভিযোগ।” “এমনকি ঢাবি প্রক্টর অধ্যাপক এ এম আমজাদকে ফোনে বিষয়টি জানিয়ে সাহায্য চেয়েছিলেন লিটন নন্দী। কিন্তু প্রক্টর তাকে হতাশ করে বলেছেন, আমার কি করার আছে। পুলিশ তো আমার কথা শুনে না।” “লিটন নন্দী জানান, তারা পাঁচজন বখাটেকে আটক করে ঘটনাস্থলে উপস্থিত পুলিশের কাছে সোপর্দ করেছিলেন। কিন্তু ঘটনার পর খোঁজ নিলে পুলিশ জানায়, তাদের ছেড়ে দেয়া হয়েছে। প্রত্যক্ষদর্শীরা জানান, ঘটনাস্থলে অতিরিক্ত পুলিশ কমিশনার মেহেদি হাসান উপস্থিত ছিলেন। এ ছাড়া শাহবাগ থানার উপপরিদর্শক আশরাফুল ইসলামসহ টিএসসি এলাকায় তিনটি স্থানে অবস্থান করছিল পুলিশ। তবে এ বিষয়ে তারা কোন মন্তব্য করেনি। জানতে চাইলে শাহবাগ থানার ভারপ্রাপ্ত কর্মকর্তা (ওসি) সিরাজুল ইসলামও মন্তব্য করতে অপারগতা প্রকাশ করেন।” (http://www.mzamin.com/details.php?mzamin=NzE3NDY=&s=Mg==) বাংলাদেশের পুলিশ এবং প্রক্টর নিশ্চয়ই পত্রিকাগুলোর বর্ণিত কথিত বহিরাগত বখাটদের ভয়ে এত তটস্থ নয় যে, এত বড় অপকর্মে হাতেনাতে ধরা পড়ার পরও তাদেরকে থানা থেকে নিরাপদে বাসায় পৌঁছে দেবে! বাংলাদেশে এখন একটা প্রবণতা চলছে, মিডিয়া যদি কোনো ইস্যু না ‘পিক’ না করে তাহলে তা ডেড হয়ে যায়। বিশ্বজিৎ হত্যাসহ বহু ক্ষেত্রে তা প্রমাণিত হয়েছে। বেশিরভাগে মিডিয়া ঘটনাটির ভয়াবহতা এড়িয়ে গিয়ে পরোক্ষেভাবে ইস্যুটাকে পেছনের কাতারে ফেলতে সহায়তা করছে। বর্ষবরণকে কেন্দ্র করে নিজেদের তৈরি করা ‘হাইপ’ যাতে আগামী বছরগুলোতে ক্ষতিগ্রস্থ না হয় এবং ক্ষমতাসীনদের রক্তচক্ষু এড়ানো বা পছন্দের পক্ষের স্বার্থ রক্ষার মানসিকতাই হয়তো তাদেরকে এত ‘সতর্ক’ বানিয়েছে! সংবাদটি শেয়ার করুন: ফেইসবুক টুইটার গুগল প্লাস ইমেইল 
sexual harrasment

বৈশাখে যৌন হয়রানির ঘটনায় এসআই প্রত্যাহার
নিউজ ডেস্ক :: গত পহেলা বৈশাখের বর্ষবরণে ঢাবি এলাকায় কয়েকজন নারীকে যৌন হয়রানির ঘটনায় শাহবাগ থানার এসআই আশরাফুল আলমকে প্রত্যাহার করা হয়েছে। ঘটনার পরের দিন অর্থাৎ বুধবার তাকে প্রত্যাহার করা হয়েছে বলে নিশ্চিত করেছেন ওই থানার ভারপ্রাপ্ত কর্মকর্তা (ওসি) সিরাজুল ইসলাম। এ ব্যাপারে ওসি সিরাজুল বলেন, ‘আশরাফুলের বিরুদ্ধে তদন্ত হচ্ছে। তদন্ত প্রতিবেদন পাওয়ার পর পরবর্তী ব্যবস্থা নেয়া হবে।’ কিন্তু দায়িত্ব আবহেলার কথা এড়িয়ে গিয়ে এ ব্যাপারে তিনি জানান, প্রত্যক্ষদর্শীরা বলেছেন একজন যৌন নিপীড়ককে ধরে এসআই আশরাফের হাতে দেয়া হয়েছিল। কিন্তু এসআই আশরাফ বলছে, তার কাছে কাউকে দেয়া হয় নাই। এজন্য তাকে প্রত্যাহার করা হয়েছে। এছাড়া তিনি বলেন, ‘ যৌন হয়রানির ওই ঘটনায় এসআই আশরাফের গাফিলতি ছিল কী-না তা তদন্ত করে দেখা হচ্ছে। এ বিষয়ে আমি আর কোনো কথা বলতে চাই না।’ সূত্র : বাংলামেইল সংবাদটি শেয়ার করুন: ফেইসবুক টুইটার গুগল প্লাস ইমেইল
sexual harrasment

নবীগঞ্জে স্কুলছাত্রীকে যৌন হয়রানী, অতঃপর…
নবীগঞ্জ প্রতিনিধি:: হবিগঞ্জের নবীগঞ্জ উপজেলার বাউসা প্রাইমারী স্কুলে টিকাদানকালে এক স্কুল ছাত্রীকে যৌন হয়রানী ও ইভটিজিংয়ের অপরাধে ইউপি স্বাস্থ্যসহকারী সজল চক্রবর্তী (৩৩)কে ৬ মাসের কারাদন্ড প্রদান করেছেন ভ্রাম্যমান আদালত। রায় প্রদান করেন ভ্রাম্যমান আদালতের নির্বাহী ম্যাজিস্ট্রেট ও উপজেলা নির্বাহী অফিসার তাজিনা সারোয়ার। ঘটনাটি ঘটেছে বৃহস্পতিবার সকাল ১১টায়। প্রত্যক্ষদর্শী ও পুলিশ সুত্রে জানা যায়, উপজেলার বাউসা ইউনিয়নের বাউসা সরকারী প্রাথমিক বিদ্যালয়ে বৃহস্পতিবার সকালে টিকাদান কার্যক্রম চলছিল। ৯ম শ্রেণীর ছাত্রী টিকা গ্রহনের জন্য ওই কেন্দ্রে যায়। ওই সময় টিকাদানকারী ও ইউপি উপ স্বাস্থ্য সহকারী একই গ্রামের শ্যামল চক্রবর্তীর ছেলে সজল চক্রবর্তী কৌশলে সকল টিকা গ্রহনকারী টিকা দিয়ে বিদায় করে দেয়। সর্ব শেষে টিকা গ্রহনের জন্য ওই স্কুল ছাত্রীকে ডেকে নেয়। এক পর্যায়ে লম্পট সজল চক্রবর্তী স্কুল ছাত্রীকে একা পেয়ে যৌন হয়রানীসহ তার লোলপ দৃষ্টি চরিতার্থ করার চেষ্টা করে। এ সময় ওই স্কুলছাত্রীর চিৎকার দিলে রাস্তার পথচারীসহ আশপাশের লোকজন ছুটে এসে তাকে উদ্ধার করেন এবং সজল চক্রবর্তীকে আটক করে পুলিশে খবর দেয়। ঘটনার প্রেক্ষিতে নবীগঞ্জ উপজেলা নির্বাহী অফিসার ও ভ্রাম্যমান আদালতের বিচারক তাজিনা সারোয়ার, থানার এস আই আবুল খায়েরসহ একদল পুলিশ নিয়ে ঘটনাস্থলে যান। এ সময় ইভটিজিংয়ের শিকার স্কুল ছাত্রী, ঘটনার প্রত্যক্ষদর্শীর স্বাক্ষী ও জবান বন্দি গ্রহন করেন। বিজ্ঞ আদালত অভিযুক্তকে আত্মপক্ষ সমর্থনের সুযোগ দিলে সজল চক্রবর্তী তার অপকর্মের স্বীকারোক্তি মুলক জবান বন্দি প্রদান করেন। ফলে লম্পট সজল চক্রবর্তীকে দঃবিঃ ৫০৯ ধারায় ৬ মাসের বিনাশ্রম কারাদন্ড প্রদান করা হয়। পরে তাকে থানা হাজতে নিয়ে আসেন পুলিশ। সংবাদটি শেয়ার করুন: ফেইসবুক টুইটার গুগল প্লাস ইমেইল 
sexual harrasment

বর্ষবরণে নারীর শ্লীলতাহানিতে ছাত্রলীগ জড়িত, আসককে শিক্ষার্থীরা
নিউজ ডেস্ক:: ঢাকা বিশ্ববিদ্যালয় এলাকায় মঙ্গলবার বর্ষবরণ উৎসবে নারীদের শ্লীলতাহানির সঙ্গে ছাত্রলীগ জড়িত বলে অভিযোগ করেছে আইন ও সালিশ কেন্দ্র-আসক। ওই দিন প্রায় ২০ জন নারীর শ্লীলতাহানি করা হয়েছে জানিয়ে বুধবার এক বিবৃতিতে এ ঘটনায় উদ্বেগ প্রকাশ করেছে মানবাধিকার সংস্থাটি। আসকের নির্বাহী পরিচালক সুলতানা কামালের সই করা এক বিজ্ঞপ্তিতে ঘটনার তদন্ত করে দায়ী ছাত্রলীগকর্মীদের কঠোর শাস্তি নিশ্চিত করার আহ্বান জানানো হয়েছে। গণমাধ্যম সূত্রে পাওয়া তথ্য উল্লেখ করে বিজ্ঞপ্তিতে আসক উল্লেখ করেছে, মঙ্গলবার সন্ধ্যার পর ঢাকা বিশ্ববিদ্যালয়ের টিএসসি চত্বর ও সোহরাওয়ার্দী উদ্যানের গেটে প্রায় ৩০ জনের একটি দল বিভিন্নভাবে নারীদের শ্লীলতাহানির চেষ্টা চালায়। এ ছাড়া চানখাঁরপুল এলাকায় জগন্নাথ বিশ্ববিদ্যালয়ের বাসে ছাত্রীদের উত্ত্যক্ত করার ঘটনা ঘটে। আসক বলেছে, বিশ্ববিদ্যালয়ের ছাত্রলীগের সাংগঠনিক সম্পাদকের সঙ্গে থাকা কয়েকজন কর্মী এতে জড়িত ছিল বলে শিক্ষার্থীরা অভিযোগ করেছেন। দেশের সংবিধান নাগরিকদের অবাধ চলাফেরা এবং শান্তিপূর্ণভাবে জনসভা ও শোভাযাত্রায় যোগদান করার অধিকার নিশ্চিত করে। ঐতিহ্যবাহী একটি উৎসবে নারীদের সঙ্গে অপ্রীতিকর আচরণ এবং আইনশৃঙ্খলা রক্ষাকারী বাহিনীর কার্যকর ও সতর্কতামূলক পদক্ষেপের ক্ষেত্রে নিষ্ক্রিয়ভাব এই সাংবিধানিক সুরক্ষার পরিপন্থী। সংবাদটি শেয়ার করুন: ফেইসবুক টুইটার গুগল প্লাস ইমেইল 
sexual harrasment

জকিগঞ্জে শ্লীলতাহানির চেষ্টায় দুই বছরের জেল
জকিগঞ্জ সংবাদদাতা :: প্রতারণার ফাঁদ পেতে হাসপাতাল ও ক্লিনিকে চাকরি দেয়ার লোভ দেখিয়ে টাকা নিয়ে নারীদের শ্লীলতাহানির অপরাধে জকিগঞ্জের উপজেলা নির্বাহী অফিসার ও নির্বাহী ম্যাজিস্ট্রেট মোহাম্মদ মোবাশশেরুল ইসলাম গতকাল সোমবার আব্দুল হান্নান নামে এক ব্যক্তিকে দু বছরের বিনাশ্রম সাজা দিয়েছেন। তিনি উপজেলার মানিকপুর ইউনিয়নের উত্তর বাল্লা গ্রামের মৃত মুজাফ্ফর আলীর পুত্র। উপজেলা নির্বাহী অফিসার মোহাম্মদ মোবাশশেরুল ইসলাম জানান, চাঙ্গা মন্নানের বিরুদ্ধে একটি লিখিত অভিযোগের পরিপ্রেক্ষিতে গতকাল সোমবার সকালে অভিযোগকারীদের সহায়তায় কালীগঞ্জ বাজার থেকে তাকে আটক করা হয়। সোনাসারের একটি হাসপাতালসহ ক্লিনিকে চাকরি দেয়ার নাম করে তিনি উপজেলা বিভিন্ন গ্রামের অন্তত ২০ নারী-পুরুষের কাছ থেকে গত তিন মাসে হাজার হাজার টাকা হাতিয়ে নেন। কয়েকজন নারীকে প্রশিক্ষণ দেয়ার নাম করে সিলেট নিয়ে কৌশলে শ্লীলতাহানির চেষ্টা করেন। ভুক্তভোগীদের বেশিরভাগই নারী ও হিন্দু সম্প্রদায়ের গরিব মানুষ। তারা কেরাইয়া, দাউদপুর, কোনাগ্রাম, মির্জারচক, ওজিরপুর, সদরপুর, বারগাত্তাসহ বিভিন্ন গ্রামের বাসিন্দা। সাজাপ্রাপ্ত মন্নান অফিসারদের সামনে তার অপরাধের কথা স্বীকার করেন। মান্নানকে আটকের খবর পেয়ে ভুক্তভোগীরা উপজেলা নির্বাহী অফিসারের কার্যালয়ে এসে ঘটনার বিস্তারিত বর্ণনা দেন। এ সময় উপজেলা মহিলা বিষয়ক কর্মকর্তা জেসমিন আক্তার ও মাধ্যমিক শিক্ষা কর্মকর্তা আব্দুস ছালাম উপস্থিত ছিলেন। স্বামী-সন্তান ও সংসারহীনা এক নারী জানান, তিনি তার মোবাইলফোন বন্ধক রেখে চাঙ্গা মন্নানের কাছে তিন হাজার টাকা দিয়েছেন চাকরির আশায়। এক মাসের মধ্যেই চাকরি হওয়ার কথা থাকলেও দুই মাস পরেও চাকরি না দেওয়ায় তিনি টাকা ফেরত চান। এরপর থেকে ফোন করলে চতুর মন্নান ঐ মহিলার ফোন ধরেননি কখনো। দাউদপুর গ্রামের ধর্মপাল বিশ্বাস জানান, তিনি ধার করে সুদের উপর টাকা নিয়ে ৮৫০০ টাকা দিয়েছেন চাকরির আশায়। কিন্তু হচ্ছে হবে করে মন্নান টাকাগুলো মেরে দিয়েছেন। সংবাদটি শেয়ার করুন: ফেইসবুক টুইটার গুগল প্লাস ইমেইল 
sexual harrasment

বিশ্বম্ভরপুরে যৌন নিপীড়নে অভিযুক্ত মাদ্রাসা শিক্ষক জেলহাজতে
বিশ্বম্ভরপুর প্রতিনিধি:: বিশ্বম্ভরপুর উপজেলার সলুকাবাদ ইউপির কাপনা জামেয়া ইসলামিয়া হাফিজিয়া মাদ্রাসার সহকারী শিক্ষক শফিকুল ইসলাম (২২)-কে যৌন নিপীড়নের অভিযোগে গ্রেপ্তার করেছে পুলিশ। গতকাল মঙ্গলবার তাকে জেলহাজতে প্রেরণ করা হয়। তিনি তাহিরপুর উপজেলার ইসলামপুর গ্রামের সিরাজুল ইসলামের পুত্র। মামলার অভিযোগ সূত্রে জানা গেছে, বিশ্বম্ভরপুর উপজেলার সলুকাবাদ ইউপির শব্দর আলীর ছেলে রেজুয়ান আহমদ (৮) গত রাত অন্যান্য দিনের মতো ঐ শিক্ষকের কাছে প্রাইভেট পড়তে যায়। পরে ওই শিক্ষক ছাত্রটির উপর যৌন নিপীড়ন চালান। ঘটনা শেষে ছাত্রটি বমি করতে থাকে। এক পর্যায়ে সে মাদ্রাসা সংলগ্ন বাড়ির লোকজনের কাছে শিক্ষককের ঘটনার বিবরণ দেয়। সাথে সাথ লোকজন শিক্ষককে আটক করে পুলিশে খবর দেন। বিশ্বম্ভরপুর থানার এসআই জহির আলী রাতেই ঘটনাস্থল থেকে শিক্ষককে গ্রেপ্তার করেন। ছাত্রের পিতা বাদি হয়ে বিশ্বম্ভপুর থানায় মামলা দায়ের করলে আদালতের নির্দেশে গতকাল তাকে কারাগারে পাঠানো হয়। সংবাদটি শেয়ার করুন: ফেইসবুক টুইটার গুগল প্লাস ইমেইল
sexual harrasment

শ্রীমঙ্গল চৌমুহনায় স্যামসাং মোবাইল ফোনের শো’রুমে  চুরি
শ্রীমঙ্গল সংবাদদাতা:: শ্রীমঙ্গল চৌমুহনায় অবস্থিত ইয়াকুব ম্যানশনের নীচ তলায় স্যামসাং মোবাইল ফোনের শো’রুমে এক দুসাহসিক চুরি সংগঠিত হয়েছে। চোর শো’রুমের সাটার ও তালা ভেঙ্গে শো’রুমের ভিতর প্রবেশ করে নগদ টাকা ও মোবাইল সেটসহ প্রায় ৬লক্ষাধীক টাকার মালামাল নিয়ে যায়। ঘটনার খবর পেয়ে শ্রীমঙ্গল থানার পুলিশ ঘটনাস্থল পরিদর্শন করেছে। ঘটনাটি ঘটেছে রবিবার দিবাগত গভীর রাতে। প্রতিষ্ঠানের মালিক ইকরামুল ইসলাম ইমন জানান, রবিবার রাতে স্যামসাং শো’রুমের স্টাফরা দোকান বন্ধ করে চলে যান এবং সোমবার সকালে শোরুম খোলতে গিয়ে দেখেন তালা ও সাটার ভাঙ্গা। খবর পেয়ে তিনি ঘটনাস্থলে যান এবং পুলিশকে খবর দেন। এতে তার নগদ আড়াই লক্ষ টাকা এবং সাড়ে তিন লক্ষাধীক টাকার মোবাইল ফোন সেট নিয়ে যায়। এ ঘটনায় শ্রীমঙ্গল থানার এসআই রাব্বি ঘটনাস্থল পরিদর্শন করেন। এদিকে থানার পাশেই শহরের মুল প্রাণকেন্দ্র চৌমুহনা চত্ত্বরে এই শো’রুমে দুসাহসিক চুরির ঘটনায় ব্যবসায়িদের মধ্যে আতংক বিরাজ করছে। সংবাদটি শেয়ার করুন: ফেইসবুক টুইটার গুগল প্লাস ইমেইল
theft

নবজাতক চুরি সময় নারী আটক
নিউজ ডেস্ক:: রাজধানীতে এক নবজাতককে চুরি করে নিয়ে যাওয়ার সময় এক নারীকে আটক করা হয়েছে। বাসযাত্রীরা ফুলজান নামের ওই নারীকে আটক করে পুলিশের হাতে তুলে দেয়। সোমবার দুপুর ২টার দিকে পুরানা পল্টনে বাসযাত্রীরা ফুলজানকে আটক করে পল্টন থানায় সোপর্দ করা হয়। পল্টন থানার উপ-পরিদর্শক (এসআই) মনিবুর রহমান বলেন, ‘ফুলজান এবং নবজাতককে ঢাকা মেডিক্যাল কলেজ হাসপাতালে পাঠিয়ে দেওয়া হয়েছে।’ তিনি আরও বলেন, ‘ওই নারী দাবি করেছেন তার কাছে থাকা ওই নবজাতককে ধলপুরের আখতারুজ্জামান নামের এক ব্যক্তির কাছ থেকে ২০ হাজার টাকা দিয়ে কিনেছেন। তবে তার এ দাবির কোনও সত্যতা পায়নি পুলিশ।’ ফুলজানের দাবি, তিনি ফরিদপু‌‌‌রে তার ভাইয়ের কাছে শিশুটিকে রাখতে নিয়ে যাচ্ছিলেন। সংবাদটি শেয়ার করুন: ফেইসবুক টুইটার গুগল প্লাস ইমেইল 
theft

হবিগঞ্জ হাসপাতালে মোবাইল চুরির সময় হাতেনাতে আটক ১
হবিগঞ্জ প্রতিনিধি: জেলার সদর আধুনিক হাসপাতালে মোবাইল চোর আসকর আলীকে(২৬) আটক করেছে জনতা।তাকে উত্তম-মধ্যম দিয়ে পুলিশে সোপর্দ করা হয়েছে। শনিবার দুপুর সাড়ে ১২টার দিকে এ ঘটনা ঘটে। আসকর আলী মাধবপুর উপজেলার বাঘাসুরা গ্রামের আহমদ আলীর ছেলে। স্থানীরা জানায়, সদর আধুনিক হাসপাতালে রোগীদের স্বজনের পকেট থেকে মোবাইল চুরির সময় হাতেনাতে তাকে আটক করা হয়। হবিগঞ্জ সদর মডেল থানার এএসআই আবু নাঈম বিষয়টি নিশ্চিত করেন। সংবাদটি শেয়ার করুন: ফেইসবুক টুইটার গুগল প্লাস ইমেইল 
theft
capture

রমনায় ছিনতাই
রমনা মডেল থানা-পুলিশ ছিনতাইয়ের অভিযোগে পরশ ইসলাম নামের এক ব্যক্তিকে গ্রেপ্তার করেছে। পুলিশ জানায়, গত রোববার দুপুরে হাফিজুর রহমান নামের এক ব্যক্তি মতিঝিল সোস্যাল ব্যাংক থেকে ৬০ হাজার টাকা তুলে রিকশায় করে আসছিলেন। হাবিবুল্লাহ বাহার কলেজ ও কর্ণফুলী গার্ডেন সিটির মাঝখানে আসার পর পরশ তাঁর টাকা ছিনতাই করে পালিয়ে যান। পরে পুলিশের কাছে অভিযোগ জানালে পরশকে পুলিশ গ্রেপ্তার করে। পরশের বিরুদ্ধে রমনা মডেল থানায় মামলা হয়েছে।  ইহাতে মন্তব্য প্রদান বন্ধ রয়েছে
mugging
capture

ছিনতাইয়ের চেষ্টা
কুমিল্লার দাউদকান্দি উপজেলার গৌরীপুর বাজারের একটি ব্যাংক থেকে ৫০ হাজার টাকা তুলে গতকাল মঙ্গলবার দুপুরে উপজেলার স্বল্পপেন্নাই গ্রামে মেয়ের বাড়ি যাচ্ছিলেন জিংলাতলী গ্রামের মোছলেম মিয়া (৬৫)। তিনি স্বল্পপেন্নাই গ্রামের কাছে পৌঁছালে তিন ছিনতাইকারী তাঁকে ধাক্কা মেরে মাটিতে ফেলে দিয়ে টাকার ব্যাগটি ছিনিয়ে নিয়ে যায়। এ সময় তাঁর চিৎকারে আশপাশের লোকজন এসে শফিকুল ইসলাম (১৮) নামের এক ছিনতাইকারীকে টাকার ব্যাগসহ ধরে ফেলেন। পরে শফিকুল ইসলামের মা-বাবা এসে ছেলে আর ছিনতাই করবেন না, এই অঙ্গীকার করলে স্থানীয় লোকজন তাঁকে ছেড়ে দেন।  ইহাতে মন্তব্য প্রদান বন্ধ রয়েছে
mugging

এনজিও কর্মীর গলা কেটে ছিনতাই
চুয়াডাঙ্গায় দুর্বৃত্তরা স্বপন কুমার সরকার (৩৫) নামের এক এনজিও কর্মকর্তার গলা কেটে মোটরসাইকেল, নগদ টাকা ও মুঠোফোন ছিনতাই করেছে। গতকাল রোববার দিবাগত রাতে সদর উপজেলার মাখালডাঙ্গা গ্রামের শালমারী কালভার্টের পাশে এ ঘটনা ঘটে। আহত স্বপনকে মুমূর্ষু অবস্থায় প্রথমে চুয়াডাঙ্গা সদর হাসপাতালে ও পরে ঢাকা মেডিকেল কলেজ হাসপাতালে নেওয়া হয়। আজ সোমবার সকালে তাঁর অস্ত্রোপচার করা হয়। স্বপন কুমার গাইবান্ধার সুন্দরগঞ্জ থানার দেউডুবা গ্রামের ধীরেন্দ্রনাথ সরকারের ছেলে এবং বেসরকারি উন্নয়ন সংস্থা বাংলাদেশ এক্সটেনশন এডুকেশন সার্ভিসেসের (বিজ) চুয়াডাঙ্গা ইউনিটের শাখা ব্যবস্থাপক ছিলেন। বিজ চুয়াডাঙ্গার এলাকা ব্যবস্থাপক প্রদীপ কুমার জানান, গতকাল রাত আটটার দিকে স্বপন জরুরি প্রয়োজনে সদর উপজেলার দিননাথপুর গ্রামে যাচ্ছিলেন। পথে শালমারী কালভার্টের কাছে পৌঁছালে পাঁচজন ছিনতাইকারী তাঁর পথ আটকে অস্ত্রের মুখে মোটরসাইকেল, নগদ ৭০০ টাকা ও মোবাইল ফোন ছিনতাই করে। যাওয়ার সময় ছিনতাইকারীরা স্বপনের গলার শ্বাসনালি কেটে তাঁকে ফেলে রাখে। গাইদঘাট গ্রামের সাহেব আলী নামের একজন ট্রাক্টরচালক মুমূর্ষু অবস্থায় তাঁকে চুয়াডাঙ্গা সদর হাসপাতালে নেন। হাসপাতালের জরুরি বিভাগের চিকিৎসক রাজীবুল ইসলাম স্বপন কুমারকে ঢাকা মেডিকেল কলেজ হাসপাতালে রেফার করেন। সদর থানার ভারপ্রাপ্ত কর্মকর্তা (ওসি) তোজাম্মেল হোসেন জানান, ছিনতাইয়ের উদ্দেশ্যই ওই হামলা চালানো হয়। এ ঘটনায় এখনো মামলা হয়নি। ইহাতে মন্তব্য প্রদান বন্ধ রয়েছে 
mugging
murder

চুয়াডাঙ্গায় ক্লিনিক ব্যবসায়ীকে গুলি করে ও কুপিয়ে হত্যা
চুয়াডাঙ্গার আলমডাঙ্গা উপজেলার তিওরবিলা গ্রামে নজরুল ইসলাম (৩৬) নামের এক ক্লিনিক ব্যবসায়ীকে গুলি করে ও কুপিয়ে হত্যা করেছে দুর্বৃত্তরা। গতকাল সোমবার দুপুরে এই ঘটনা ঘটে। এর আগের দিন রাতে সদর উপজেলার মাখালডাঙ্গা গ্রামে এক এনজিও কর্মকর্তার গলায় ছুরি মেরে মোটরসাইকেল ও টাকা ছিনিয়ে নেয় দুর্বৃত্তরা। আলমডাঙ্গায় নিহত নজরুল ইসলাম উপজেলার খাসকররা ইউনিয়ন পরিষদের সাবেক চেয়ারম্যান লুৎফর রহমানের ছেলে। তাঁকে হত্যার ঘটনায় বিক্ষুব্ধ এলাকাবাসী গতকাল বিকেল পাঁচটার দিকে সন্দেহভাজন হিসেবে তিওরবিলা গ্রামের মো. লাটিম হোসেন, ওল্টু হোসেন, আবদুল মোমিন, চন্টু মিয়া ও পাশের গ্রামের হাকিমপুরের আনোয়ার হোসেন, মতিয়ার রহমান, তোফাজ্জেল হোসেনের বাড়ি ও দুটি দোকান ভাঙচুর ও আগুন দেন। সন্ধ্যার দিকে ফায়ার সার্ভিসের কর্মীরা ঘটনাস্থলে গিয়ে আগুন নিয়ন্ত্রণে আনেন। স্থানীয় ও প্রত্যক্ষদর্শী ব্যক্তিদের বরাত দিয়ে পুলিশ জানায়, হরিণাকুণ্ডু উপজেলার শহরে নজরুল ইসলামের একটি ক্লিনিক আছে। গতকাল বেলা দুইটার দিকে তিনি হরিণাকুণ্ডু থেকে মোটরসাইকেলে চড়ে বাড়িতে ফিরছিলেন। বাড়ির কাছাকাছি পৌঁছার পর একদল দুর্বৃত্ত তাঁকে লক্ষ্য করে গুলি করে। গুলিবিদ্ধ হয়ে মোটরসাইকেল থেকে পড়ে গেলে তাঁকে উপর্যুপরি কুপিয়ে মৃত্যু নিশ্চিত করে দুর্বৃত্তরা পালিয়ে যায়। আলমডাঙ্গা থানার ভারপ্রাপ্ত কর্মকর্তা (ওসি) শেখ আতিয়ার রহমান বলেন, কারা ও কী কারণে নজরুলকে হত্যা করেছে, তাৎক্ষণিকভাবে তা জানা যায়নি। গলায় ছুরি মেরে ছিনতাই: গত রোববার রাত আটটার দিকে চুয়াডাঙ্গা সদর উপজেলার মাখালডাঙ্গা গ্রামের শালমারী কালভার্টের কাছে এনজিও কর্মকর্তা স্বপন কুমার সরকারের (৩৫) গলায় ছুরি মেরে তাঁর মোটরসাইকেল, টাকা ও মুঠোফোন ছিনিয়ে নেয় দুর্বৃত্তরা। স্বপন কুমার ‘বাংলাদেশ এক্সটেনশন এডুকেশন সার্ভিসেস বা বিজ নামের একটি এনজিওর চুয়াডাঙ্গা ইউনিটের শাখা ব্যবস্থাপক। বিজ চুয়াডাঙ্গার এলাকা ব্যবস্থাপক প্রদীপ কুমার জানান, রোববার রাতে জরুরি প্রয়োজনে সদর উপজেলার দিননাথপুর গ্রামে যাচ্ছিলেন স্বপন। রাস্তায় শালমারী কালভার্টের কাছে পাঁচজন ছিনতাইকারী পথরোধ করে অস্ত্রের মুখে তাঁর মোটরসাইকেল, নগদ ৭০০ টাকা ও মোবাইল ফোন ছিনিয়ে নেয়। দুর্বৃত্তরা স্বপনের গলা কেটে ফেলে রেখে যায়। স্থানীয় এক ট্রাক্টরচালক তাঁকে উদ্ধার করে চুয়াডাঙ্গা সদর হাসপাতালে নিয়ে যান। পরে ঢাকা মেডিকেলে নেওয়া হলে গতকাল সকালে স্বপনের অস্ত্রোপচার করা হয়। চুয়াডাঙ্গা সদর থানার ওসি তোজাম্মেল হোসেন বলেন, ছিনতাইয়ের উদ্দেশ্যেই এ হামলা হয়েছে।  ইহাতে মন্তব্য প্রদান বন্ধ রয়েছে 
murder
mugging

আ.লীগের দুই পক্ষের সংঘর্ষে মেয়রের ছেলেসহ আহত ৫
পটুয়াখালীর কলাপাড়া পৌরসভা প্রাঙ্গণে গতকাল সোমবার দুপুরে আওয়ামী লীগের দুই পক্ষের সংঘর্ষে অন্তত পাঁচজন আহত হয়েছেন। মাছের ঘের নিয়ে বিরোধের জের ধরে এ সংঘর্ষ ঘটে। আহত ব্যক্তিদের মধ্যে বিকাশ হাওলাদার (২৮), আবুল কাশেম (৩৪) ও মিন্টু মল্লিককে (২৪) বরিশালের শের-ই-বাংলা মেডিকেল কলেজ হাসপাতালে পাঠানো হয়েছে। গিয়াস মাতব্বর (৪৫) ও মো. নাঈমকে (৩০) স্থানীয়ভাবে চিকিৎসা দেওয়া হয়েছে। তাঁদের বাড়ি কলাপাড়া পৌর এলাকায়। এলাকাবাসী বলেন, পৌর যুবলীগের সাধারণ সম্পাদক ও কাউন্সিলর জাকি হোসেনের সঙ্গে কলাপাড়ার চাকামইয়া ইউনিয়ন পরিষদের চেয়ারম্যান ও ইউনিয়ন আওয়ামী লীগের সভাপতি হুমায়ুন কবির সম্পর্কে ভাগনে ও খালু। কাঁঠালপাড়া গ্রামে একটি মাছের ঘের নিয়ে তাঁদের মধ্যে বিরোধ ছিল। গতকাল সকালে এ নিয়ে দুজনের কথা-কাটাকাটি হয়। জাকি হোসেন স্থানীয় সাংসদ মাহবুবুর রহমানের পক্ষের ও হুমায়ুন কবির পৌর মেয়র বিপুল চন্দ্র হাওলাদারের পক্ষের হিসেবে পরিচিত। ওই মাছের ঘেরের বিরোধের জের ধরে মেয়র বিপুল হাওলাদারের ছেলে বিকাশ হাওলাদার তাঁর অনুসারীদের নিয়ে পৌরসভা চত্বরে গিয়ে জাকি হোসেন ও তাঁর ছোট ভাই খায়রুল হাসনাতের সঙ্গে বিতণ্ডায় জড়িয়ে পড়েন। এ নিয়ে দুই পক্ষের মধ্যে হাতাহাতি এবং পরে সংঘর্ষ হয়। এ সময় পাঁচজন আহত হন। পরে বিপুল চন্দ্র হাওলাদারের অনুসারীরা বিকাশের ওপর হামলার প্রতিবাদ এবং এর সঙ্গে জড়িত ব্যক্তিদের গ্রেপ্তারের দাবিতে পৌর এলাকায় মিছিল করেন। পৌর কাউন্সিলর জাকি হোসেন বলেন, ‘বিকাশ হাওলাদার দলবল নিয়ে এসে আমার ওপর হামলা চালায় এবং গুলি করার চেষ্টা করে। এ সময় স্থানীয় ব্যক্তিরা আমাকে রক্ষা করে। তাদের হাতে বিকাশ দলবলসহ আহত হয়।’ পৌর মেয়র বিপুল চন্দ্র হাওলাদার বলেন, ‘জাকি হোসেনের অনুসারীরা পৌরসভায় এসে আমাকে অবরোধ করে রাখে। এ খবর পেয়ে বিকাশ তার বন্ধুদের নিয়ে এলে জাকি তার লোকজন নিয়ে ওদের ওপর হামলা চালায়। এগিয়ে গেলে জাকির লোকজন আমার ব্যাগে থাকা শটগান ছিনিয়ে নেয়। এ সময় বিকাশ বাধা দিলে ওকে কুপিয়ে গুরুতর জখম করা হয়। পুলিশ শটগানটি উদ্ধার করে।’ কলাপাড়া থানার ওসি জি এম শাহনেওয়াজ বলেন, দুই পক্ষের মধ্যে টানাহেঁচড়ার একপর্যায়ে একটি শটগান পড়ে যায়। পুলিশ সেটি উদ্ধার করে। শটগানটি লাইসেন্স করা। ইহাতে মন্তব্য প্রদান বন্ধ রয়েছে
terrorism

পাঁচ সাংবাদিকের ওপর হামলা: আরও এক আসামি গ্রেপ্তার
কক্সবাজারের টেকনাফে পাঁচ সাংবাদিকদের ওপর হামলার ঘটনায় আরও একজনকে গ্রেপ্তার করা হয়েছে। পরে তাঁকে আদালতের মাধ্যমে কারাগারে পাঠানো হয়েছে। তাঁর নাম জামাল হোসেন। তিনি এ ঘটনায় করা মামলার এজাহারভুক্ত ১৯ নম্বর আসামি। আজ বুধবার ভোররাত চারটার দিকে টেকনাফ সদর ইউনিয়নের নাজিরপাড়া এলাকায় পানের একটি বরজের ভেতর থেকে তাঁকে গ্রেপ্তার করা হয়। ওই মামলার প্রধান আসামি নুরুল হক ওরফে ভুট্টোর সহযোগী জামাল হোসেন। টেকনাফ মডেল থানার ভারপ্রাপ্ত কর্মকর্তা (ওসি) মো. আবদুল মজিদ ঘটনার সত্যতা নিশ্চিত করে প্রথম আলোকে বলেন, এর আগে গতকাল মঙ্গলবার ভোররাতে এজাহার মিয়া (৬৫) ও আবুল কাশেম (৫৫) নামে দুজনকে গ্রেপ্তার করা হয়। এজাহার মিয়া নুরুল হকের বাবা ও মামলার ৫ নম্বর আসামি। তাঁদের রিমান্ডে নেওয়ার আবেদন করা হয়েছে। এ বিষয়ে আজ শুনানি হওয়ার কথা রয়েছে। মামলার তদন্ত কর্মকর্তা ও টেকনাফ মডেল থানার উপপরিদর্শক (এসআই) কাঞ্চন কান্তি দাশ বলেন, এই তিন আসামিকে পাঁচ দিনের রিমান্ডে নেওয়ার আবেদন করা হয়েছে। আদালত ২২ মে এ আবেদনের ওপর শুনানির দিন ধার্য করেন। গত শুক্রবার টেকনাফে পাঁচ সাংবাদিককে কুপিয়ে জখম করা হয়। হামলাকারীরা এ সময় সাংবাদিকদের ভিডিও ক্যামেরা ও ল্যাপটপ ছিনিয়ে নিয়ে যায়। সাংবাদিকদের অভিযোগ, নুরুল হক ওরফে ভুট্টোর নেতৃত্বে এই হামলা চালানো হয়। হামলায় আহত ইন্ডিপেনডেন্ট টেলিভিশনের কক্সবাজার প্রতিনিধি তৌফিকুল ইসলাম এ ঘটনায় থানায় মামলা করেন। মামলায় ১৯ জনের নাম উল্লেখ করা হয়েছে। অজ্ঞাতনামা আসামি করা হয়েছে ১৫ জনকে। ইহাতে মন্তব্য প্রদান বন্ধ রয়েছে 
terrorism

সিল মারা নিয়ে সংঘর্ষ, একজন গুলিবিদ্ধ
রাজশাহীর পবা উপজেলার পারিলা ইউনিয়নের পারিলা সরকারি প্রাথমিক বিদ্যালয় কেন্দ্র দখল করে নৌকা প্রতীকে সিল মারার অভিযোগ পাওয়া গেছে। এ নিয়ে কেন্দ্রের বাইরে আওয়ামী লীগের দলীয় প্রার্থী ও বিদ্রোহী প্রার্থীর সমর্থকদের মধ্যে সংঘর্ষের ঘটনা ঘটে। এ সময় পরিস্থিতি নিয়ন্ত্রণে আনতে আইনশৃঙ্খলা রক্ষাকারী বাহিনী গুলি ছোড়ে। এতে একজন গুলিবিদ্ধ হন। গুলিবিদ্ধ ব্যক্তির নাম মাসুদ রানা (৫০)। বাড়ি পবা উপজেলার পারিলা গ্রামে। তাঁর বাবার নাম আবদুল মজিদ তালুকদার। এ ছাড়া ইটের আঘাতে আহত হয়েছে নাসির উদ্দিন (১৭)। তার বাবার নাম জয়নাল আবেদীন। বাড়ি পারিলা চকপাড়া গ্রামে। আহত দুজনকেই রাজশাহী মেডিকেল কলেজ হাসপাতালের দুই নম্বর ওয়ার্ডে ভর্তি করা হয়েছে। হাসপাতালের ওয়ার্ড মাস্টার মোশাররফ হোসেন বলেন, মাসুদ রানার কোমরে গুলি লেগেছে। তবে গুলি ছোড়ার বিষয়ে ওই কেন্দ্রের দায়িত্বরত পুলিশের সদস্যরা মুখ খোলেননি। প্রত্যক্ষদর্শী ব্যক্তিরা বলেন, দুপুর ১২টার দিকে আওয়ামী লীগের দলীয় প্রার্থী ফাহিমা বেগমের সমর্থকেরা ভোটকেন্দ্রের ভেতরে ঢুকে সাধারণ ভোটারদের বের করে দিয়ে প্রিসাইডিং অফিসারের কাছ থেকে ব্যালট পেপার ছিনিয়ে নিয়ে সিল মারতে থাকেন। এ নিয়ে কেন্দ্রের বাইরে আওয়ামী লীগের বিদ্রোহী প্রার্থী ও বর্তমান চেয়ারম্যান সাইফুল বারী ভুলুর সমর্থকদের মধ্যে সংঘর্ষ শুরু হয়। দুই পক্ষের মধ্যে ইটপাটকেল নিক্ষেপ, পেট্রলবোমা নিক্ষেপের ঘটনা ঘটে। বাজারে পাঁচটি দোকান ভাঙচুর করা হয়। আইনশৃঙ্খলা রক্ষাকারী বাহিনী পরিস্থিতি নিয়ন্ত্রণে আনতে গুলি ছুড়লে মাসুদ রানা গুলিবিদ্ধ হন। এ ব্যাপারে জানতে চাইলে রিটার্নিং কর্মকর্তা শাহেদ আলী বলেন, কেন্দ্রের প্রিসাইডিং অফিসার তাঁকে জানিয়েছেন, এই পরিস্থিতির কারণে ২৫ মিনিট ভোট গ্রহণ বন্ধ রাখতে হয়েছে। তারপর পরিস্থিতি স্বাভাবিক হয়ে যায়। তখন তিনি পুনরায় ভোট গ্রহণ শুরু করেন। কী পরিমাণ ব্যালট পেপারে অবৈধভাবে সিল মারা হয়েছে, জানতে চাইলে তিনি বলেন, এটা নির্দিষ্ট করে প্রিসাইডিং অফিসার তাঁকে বলেননি। তবে আওয়ামী লীগের দলীয় প্রার্থী ফাহিমা বেগমের কাছে জানতে চাইলে তিনি দাবি করেন, এ ধরনের কোনো ঘটনা ভোটকেন্দ্রে ঘটেনি। অবশ্য পবা উপজেলা নির্বাহী কর্মকর্তা সেলিম হোসেন প্রথম আলোকে বলেছেন, অবৈধভাবে সিল মারা ব্যালট পেপারগুলো বাছাই করে বাদ দেওয়ার জন্য প্রিসাইডিং অফিসারকে বলা হয়েছে। অবৈধ ব্যালটের সংখ্যা এক্ষুনি বলা যাচ্ছে না। ইহাতে মন্তব্য প্রদান বন্ধ রয়েছে 
terrorism

ছিনতাইকারী আটক
ঢাকার নবাবগঞ্জ সদরের ইসলামী ব্যাংকের ক্যাশ কাউন্টারের সামনে থেকে সেকান্দার আলী (২৫) নামে এ ছিনতাইকারীকে লোকজন আটক করে পুলিশে দিয়েছেন। গতকাল বুধবার দুপুর সাড়ে ১২টার দিকে আকিজ গ্রুপের নবাবগঞ্জের সহকারী ভান্ডার রক্ষক আবু সেলিম ওই ব্যাংকে সাত লাখ ১৫ হাজার টাকা জমা দিতে আসেন। তিনি জমা দেওয়ার জন্য টাকা বের করতেই সেকান্দার তা ছিনিয়ে নেন। এ সময় ব্যাংকের হিসাবরক্ষক আবু সালেহ তা দেখে তাৎক্ষণিকভাবে গেট বন্ধ করে ফেলার ব্যবস্থা করেন। পরে ব্যাংকের ভেতরে থাকা লোকজন ওই যুবককে আটক করেন।  ইহাতে মন্তব্য প্রদান বন্ধ রয়েছে 
mugging
capture

ফেনীতে গুলিতে নিহত ১, কেন্দ্র স্থগিত
ফেনীর সোনাগাজী উপজেলায় একটি ভোটকেন্দ্রে বহিরাগত সন্ত্রাসীদের হামলায় গুলিবিদ্ধ হয়ে এক যুবক নিহত হয়েছেন। তাঁর নাম নূর হোসেন। সকাল ১০টার দিকে চরচান্দিয়া ইউনিয়নের চরভৈরব হাজী তোফায়েল আহমদ উচ্চবিদ্যালয় ভোটকেন্দ্রে এ ঘটনা ঘটে। বেলা পৌনে একটার দিকে ​​এই কেন্দ্রে ভোট গ্রহণ স্থগিত ঘোষণা করা হয়। হামলায় দুই সহকারী প্রিসাইডিং কর্মকর্তা, দুজন পোলিং কর্মকর্তা ও তিনজন পুলিশ সদস্য আহত হন। এ ঘটনায় নূর আলম নামের একজনকে আটক করা হয়েছে। প্রত্যক্ষদর্শী কয়েকজনের ভাষ্য, সকাল ১০টার দিকে একদল সন্ত্রাসী ভোটকেন্দ্রের চারদিক থেকে এক সঙ্গে গুলি, ককটেল, দা, কিরিচ নিয়ে হামলা করে। এ সময় কেন্দ্রর সামনে গুলিবিদ্ধ হয়ে এক যুবক ঘটনাস্থলেই মারা যান। এরপর ওই কেন্দ্রে ভোট গ্রহণ বন্ধ হয়ে যায়। প্রিসাইডিং কর্মকর্তা জয়নুল আবদীন বলেন, সন্ত্রাসীরা কেন্দ্রে ঢুকে ব্যালটভর্তি দুটি বাক্স ও বেশ কিছু ব্যালট পেপার ছিনতাই করে নিয়ে গেছে। হামলার সময় বিভিন্ন কক্ষে থাকা সহকারী প্রিসাইডিং কর্মকর্তা ও পোলিং কর্মকর্তারা তাঁর কক্ষে এসে আত্মরক্ষার্থে টেবিলের নিচে আশ্রয় নেন। দুপুর ১২টার দিকে নূর হোসেনের বাবা আবদুল করিম কেন্দ্রে এসে ছেলের লাশ শনাক্ত ​করেন। তাঁদের বাড়ি দক্ষিণ চারচান্দিয়া ইউনিয়নে। নূর একজন ট্রাক্টরচালক ছিলেন। এই কেন্দ্রের ভোটার না হওয়ার পরও ছেলে কেন এখানে এসেছিল জানতে চাইলে বলেন, তিনি এ বিষয়ে কিছু জানেন না। ছেলে কোনো রাজনৈতিক দলের সঙ্গে জড়িত ছিল না কি না, তাও তিনি জানেন না। ঘটনার পরপরই ফেনীর জেলা প্রশাসক আমিরুল আহসান ও পুলিশ সুপার রেজাউল হক ঘটনাস্থল পরিদর্শন করেন। ভোটকেন্দ্রের সামনে থেকে ১৯টি তাজা ককটেল উদ্ধার করা হয়েছে। কেন্দ্রে অতিরিক্ত পুলিশ মোতায়েন করা হয়েছে। ইহাতে মন্তব্য প্রদান বন্ধ রয়েছে 
terrorism
murder

পথচারীর বিড়ম্বনা
আমরা আশা করেছিলাম, ঢাকা মহানগরকে দুটি করপোরেশনে বিভক্ত করার ফলে রাজধানীবাসীর সুযোগ-সুবিধা বাড়বে। কিন্তু বাস্তবতা হলো, হা–হতোস্মি—পরিস্থিতির আরও অবনতি হয়েছে। মাস দুয়েক আগে প্রাতর্ভ্রমণের উদ্দেেশ্য সকাল ছয়টায় বাসা থেকে বেরিয়ে ধানমন্ডি লেকের দিকে যাচ্ছিলাম। এগোতেই দেখি, ইস্টার্ন ইউনিভার্সিটির সামনে জনৈক পথচারী ছিনতাইয়ের কবলে পড়েছেন। আমি চিৎকার করে দ্রুত কাছেই স্বরাষ্ট্রমন্ত্রীর বাসায় প্রহরারত পুলিশকে সিসি ক্যামেরায় গাড়িটিকে চিহ্নিত করার অনুরোধ করি। তিনি আমাকে বললেন, সিসি ক্যামেরার মনিটররা নয়টার সময় কাজে যোগ দেবেন। এরপর আমি মন্ত্রীর বাসায় যেতেই আমাকে বলা হলো, এটা তাঁদের কাজ নয়, পাশের ৬ নম্বর সড়কে থানায় জানাতে হবে। তথাস্তু। ওসি সাহেব আমাকে ধন্যবাদ জানিয়ে যথাযথ (?) ব্যবস্থা গ্রহণের কথা বললেন। উল্লেখ্য, এ রকম ছিনতাই এ এলাকায় প্রায়ই হয়। স্বরাষ্ট্রমন্ত্রীর বাসার ঠিক পাশেই একটি সুরম্য বহুতল ভবনের নিচতলায় যমুনা ব্যাংকের একটি শাখা অফিস আছে। একদিন দেখি, তার ঠিক সামনে দুটি দামি গাড়ি পাশাপাশি পুরো ফুটপাত দখল করে পার্ক করা। পাশেই কর্মরত ট্রাফিক কনস্টেবলকে ঘটনা জানাতেই তিনি গাড়ির কাছে যান, কিন্তু ভূত দেখার মতো ভয় পেয়ে দৌড়ে ফিরে এসে বললেন, ‘দেখছেন না, স্যার, গাড়িতে পতাকা লাগানো (ঢাকনা দেওয়া), আমি গরিব কনস্টেবল, চাকরি চলে যাবে!’ আমি সব সময় ফুটপাতে মোটরবাইক চলাচলের তীব্রভাবে প্রতিবাদ করে তৎক্ষণাৎ চালককে রাস্তায় নামতে বাধ্য করি। কিন্তু অবাক কাণ্ড! ফুটপাতে যান চলাচলের ওপর হাইকোর্টের নিষেধাজ্ঞা সত্ত্বেও ট্রাফিক পুলিশকে কখনোই এ ব্যাপারে হস্তক্ষেপ করতে দেখিনি। এ রকম হাজারো বিড়ম্বনার মধ্য দিয়েই কাটছে আমাদের নাগরিক জীবন। তবিবুল ইসলাম, নাট্যকর্মী, ধানমন্ডি, ঢাকা। ইহাতে মন্তব্য প্রদান বন্ধ রয়েছে 
mugging

ফরিদপুরে পাম্পের টাকা ছিনতাই, দুই ইরানি গ্রেপ্তার
ফরিদপুরে একটি পেট্রল পাম্প থেকে ৬২ হাজার ৫০০ টাকা ছিনতাই হয়েছে। এ ঘটনায় জড়িত দুই ইরানি নাগরিককে গ্রেপ্তার করেছে পুলিশ। গত শুক্রবার ঢাকা-বরিশাল মহাসড়কে নগরকান্দা উপজেলার মেসার্স তোফাজউদ্দিন ফিলিং স্টেশনে এ ছিনতাইয়ের ঘটনা ঘটে। ওই দিন সন্ধ্যায় একই মহাসড়কে ফরিদপুর সদর উপজেলার ইউনাইটেড পেট্রল পাম্পের সামনে থেকে দুই ইরানিকে গ্রেপ্তার করা হয়। তাঁরা হলেন ডেভড ইয়ার বিগি ডারভি সানড (৩৬) ও আলি রেজা ওরফে ফাইজার (২৮)। তাঁদের কাছ থেকে পাসপোর্ট জব্দ করা হয়েছে। জব্দ করা পাসপোর্ট থেকে জানা গেছে, ওই দুই ব্যক্তি এক মাসের ভ্রমণ ভিসা নিয়ে ৪ মে বাংলাদেশে আসেন। ২৯ মে তাঁদের ভিসার মেয়াদ শেষ হওয়ার কথা। পুলিশ ও তোফাজউদ্দিন ফিলিং স্টেশনের কর্মকর্তাদের সঙ্গে কথা বলে জানা গেছে, শুক্রবার বিকেল সাড়ে চারটার দিকে দুটি প্রাইভেটকারে করে চারজন বিদেশি তোফাজউদ্দিন পেট্রল পাম্পে আসেন। তাঁরা ওই ফিলিং স্টেশনের ব্যবস্থাপক মো. কামরুজ্জামানের কক্ষে ঢুকে ভয়ভীতি দেখিয়ে ৬২ হাজার ৫০০ টাকা নিয়ে যান। পরে কামরুজ্জামান মোটরসাইকেল নিয়ে ছিনতাইকারীদের পিছু নেন। একপর্যায়ে তিনি ফরিদপুর সদরের ইউনাইটেড পেট্রল পাম্পে ওই গাড়ি দুটি দেখতে পান। পরে এলাকাবাসীর সহায়তায় তিনি একটি গাড়িসহ দুই ইরানি নাগরিককে আটক করতে সক্ষম হন। অপর দুই বিদেশি গাড়িসহ পালিয়ে যান। ফরিদপুর কোতোয়ালি থানার উপপরিদর্শক (এসআই) মিরাজ হোসেন বলেন, খবর পেয়ে পুলিশ গিয়ে ওই দুই বিদেশি নাগরিককে আটক করে। ছিনতাইয়ের ঘটনাটি নগরকান্দা থানা এলাকার মধ্যে পড়ায় তাঁদের ওই থানায় সোপর্দ করা হয়েছে। ঘটনার সত্যতা নিশ্চিত করে নগরকান্দা থানার এসআই সুকান্ত দত্ত প্রথম আলোকে জানান, ওই দুই ইরানি নাগরিকের কাছ থেকে ছিনতাই করা ১৫ হাজার টাকা উদ্ধার করা হয়েছে। এ ঘটনায় তোফাজউদ্দিন ফিলিং স্টেশনের মালিক নগরকান্দার ছাগলছিড়া এলাকার বাসিন্দা জামাল মীর বাদী হয়ে গতকাল শনিবার দুপুরে ওই দুজনের নাম উল্লেখ করে এবং অজ্ঞাতনামা আরও দুজনকে আসামি করে নগরকান্দা থানায় ছিনতাইয়ের অভিযোগ একটি মামলা করেছেন। বিকেলে ওই দুই বিদেশি নাগরিককে আদালতের মাধ্যমে কারাগারে পাঠানো হয়েছে। ইহাতে মন্তব্য প্রদান বন্ধ রয়েছে 
mugging
capture

আড়াইহাজারে কুপিয়ে ও হাতুড়িপেটা করে যুবককে হত্যা
নারায়ণগঞ্জের আড়াইহাজার উপজেলার গোপালদী পৌরসভার কালামেরকান্দি এলাকায় গতকাল সোমবার সন্ধ্যায় নজরুল ইসলাম নামের এক যুবককে কুপিয়ে ও হাতুড়িপেটা করে হত্যা করা হয়েছে। নজরুল ইসলাম (৩২) উপজেলার লক্ষ্মীবরদী এলাকার আবুল হোসেনের ছেলে এবং আওয়ামী লীগের স্থানীয় নেতা আবুল বাশার ওরফে কাসুর ভাতিজা। পুলিশ ও স্থানীয় সূত্র থেকে জানা যায়, গতকাল সন্ধ্যা সাতটার দিকে কালামেরকান্দি এলাকার সড়কে নজরুল ইসলামসহ ২০-২৫ জন যুবক নিজেদের মধ্যে বাগ্বিতণ্ডায় লিপ্ত হন। একপর্যায়ে কালামেরকান্দি এলাকার কয়েকজন নজরুলকে এলোপাতাড়ি কোপাতে থাকেন। পরে হাতুড়ি ও ইট দিয়ে তাঁর মাথা থেঁতলে সড়কের পাশে ফেলে তাঁরা চলে যান। স্থানীয় লোকজন উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাঁকে মৃত ঘোষণা করেন। নজরুল নরসিংদী জেলা ছাত্রদলের যুগ্ম সম্পাদক বলে তাঁর পারিবারিক সূত্র জানিয়েছে। আড়াইহাজার থানার ভারপ্রাপ্ত কর্মকর্তা (ওসি) সাখাওয়াত হোসেন বলেন, নজরুল একটি সন্ত্রাসী গ্রুপের সঙ্গে বৈঠক করছিলেন। সে সময় এলাকাবাসী তাঁদের ওপর হামলা চালায়। অন্যরা পালিয়ে গেলেও নজরুলকে ধরে পিটুনি দেয় এলাকাবাসী। ওসি বলেন, নজরুল এলাকায় চাঁদাবাজি, ডাকাতি, ছিনতাইসহ নানা অপরাধে জড়িত ছিলেন। তাঁর এসব কর্মকাণ্ডে এলাকাবাসী অতিষ্ঠ। নজরুলের বিরুদ্ধে নরসিংদী সদর থানায় হত্যা, চাঁদাবাজিসহ বিভিন্ন অভিযোগে ছয়টি এবং আড়াইহাজার থানায় হত্যাসহ তিনটি মামলা রয়েছে। লাশ ময়নাতদন্তের জন্য হাসপাতাল মর্গে পাঠানো হয়েছে। ইহাতে মন্তব্য প্রদান বন্ধ রয়েছে 
murder

দীঘিনালায় মোটরসাইকেল চুরি হচ্ছেই, উদ্ধার নেই
খাগড়াছড়ির দীঘিনালায় মোটরসাইকেল চুরি থামানো যাচ্ছে না। দেড় মাসের ব্যবধানে ১০টি মোটরসাইকেল চুরির ঘটনা ঘটেছে। চুরি যাওয়া একটি মোটরসাইকেলও উদ্ধার করা যায়নি। মোটরসাইকেল ছিনতাইকারীর হাতে দুই ব্যক্তি খুন হয়েছেন। সর্বশেষ গত শনিবার সন্ধ্যায় উপজেলার বোয়ালখালী নতুন বাজার ব্যবস্থাপনা কমিটির সাধারণ সম্পাদকের কার্যালয়ের নিচ থেকে পরিবার পরিকল্পনা পরিদর্শক আবদুর রহমানের মোটরসাইকেলটি চুরি করে নিয়ে যায় চোরেরা। পুলিশ ও চুরি যাওয়া মোটরসাইকেলমালিকদের সঙ্গে কথা বলে জানা যায়, গত ২৯ আগস্ট রাতে উপজেলা পরিষদের সরকারি কোয়ার্টার থেকে উপজেলা পরিষদের খাগড়াছড়ি-হ-১১-১৮০৪ নম্বরের মোটরসাইকেলটি চুরি হয়। এ ঘটনায় উপজেলা পরিষদ চেয়ারম্যান কার্যালয়ের দাপ্তরিক সহকারী কিরণ চাকমা থানায় মামলা করেন। গত ৮ আগস্ট উপজেলা ক্রীড়া সংস্থার সাধারণ সম্পাদক প্রদীপ মুৎসূদ্দীর নীল রঙের বাজাজ প্লাটিনা মোটরসাইকেলটি চুরি হয়। আগস্ট মাসে উপজেলার মাস্টারপাড়া এলাকার সমর জ্যোতি চাকমা, ননী গোপাল চাকমার দুটি মোটরসাইকেল ও বড় মেরুং সওদাগরপাড়ার নজরুল ইসলামের একটি মোটরসাইকেল চুরি হয়। ২৮ সেপ্টেম্বর সন্ধ্যায় বোয়ালখালী গরুবাজার এলাকা থেকে মো. বাবুল হোসেনের চট্টমেট্রো-ল-১৩-৩৫৭২ নম্বরের মোটরসাইকেলটি চুরি করে নিয়ে যায়। এ ছাড়া মোটরসাইকেল ছিনতাইয়ের শিকার হয়ে গত বছরের ২০ জুন মো. চান মিয়া (৪০) নামে একজনকে হত্যা করা হয়। পরে ২১ আগস্ট বরগুনার আমতলী থেকে পুলিশ মোটরসাইকেলসহ শাহীন হালদার(২৫) নামে এক যুবককে গ্রেপ্তার করে। গত ৬ মে উপজেলার ভৈরফা অটলটিলা এলাকায় শাহ আলমকে (২৮) জবাই করে হত্যা করে মোটরসাইকেল ছিনতাইয়ের চেষ্টা করা হয়। পরে লোকজনের উপস্থিতিতে দুর্বৃত্তরা মোটরসাইকেল রেখে পালিয়ে যায়। পালিয়ে যাওয়ার সময় স্থানীয় জনতা রিমন মিয়া (১৮) ও নূর নবীকে (১৯) আটক করে পুলিশে সোপর্দ করে। উপজেলা ক্রীড়া সংস্থার সাধারণ সম্পাদক প্রদীপ মুৎসূদ্দী বলেন, আমার মোটরসাইকেলটি বাড়িতে নিরাপত্তা তালা লাগিয়ে রেখেছিলাম। এরপরও চোরেরা নিরাপত্তা তালা ভেঙে কীভাবে নিয়ে গেল জানি না। এখনো মোটরসাইকেলের হদিস পাইনি। পরিবার পরিকল্পনা পরিদর্শক আবদুর রহমান বলেন, গত শনিবার সন্ধ্যায় মোটরসাইকেলটি রেখে বোয়ালখালী নতুন বাজার ব্যবস্থাপনা কমিটির কার্যালয়ে প্রবেশের ১০ মিনিটের মধ্যে সেটি চুরি হয়। দীঘিনালা থানার ভারপ্রাপ্ত কর্মকর্তা সাহাদাত হোসেন টিটো মোটরসাইকেল চুরির ঘটনার সত্যতা স্বীকার করে বলেন, মোটরসাইকেল চুরির সংবাদ পাওয়ার সঙ্গে সঙ্গেই বিভিন্ন সড়কে নিরাপত্তা তল্লাশি চালানো হয়। মোটরসাইকেল চুরির ঘটনাটি গুরুত্বসহকারে নিয়ে সোর্সের মাধ্যমে খোঁজখবর নেওয়া হচ্ছে। ইহাতে মন্তব্য প্রদান বন্ধ রয়েছে 
theft
mugging
murder

গাজীপুরে দিনদুপুরে গুলি করে ৫০ লাখ টাকা লুট
গাজীপুরে দিনদুপুরে মো. হারুন মিয়া (৩০) নামের ব্রিটিশ-আমেরিকান েটাব্যাকো কোম্পানির এক কর্মকর্তাকে গুলি করে প্রায় ৫০ লাখ টাকা লুট করেছে ছিনতাইকারীরা৷ একই দিন দুপুরে কেরানীগঞ্জে মো. শামীম (৪২) নামের এক ব্যবসায়ীকে কুপিয়ে মোটরসাইকেল ছিনতাই করেছে দুর্বৃত্তরা৷ জয়দেবপুর থানা ও প্রত্যক্ষদর্শীরা জানান, গাজীপুরের শিববাড়ি মোড় এলাকায় সাউথইস্ট ব্যাংকে ব্রিটিশ-আমেরিকান েটাব্যাকো কোম্পানির একটি হিসাব রয়েছে৷ হারুন টাকা রাখার জন্য গতকাল রোববার বেলা সাড়ে ১১টার দিকে কাভার্ড ভ্যানযোগে তাঁর দুই সহকর্মী আরিফ হোসেন ও আমির হোসেনকে নিয়ে গাজীপুর শহরের মধ্য ছায়াবীিথ এলাকা থেকে শিববািড় মোড় এলাকায় যান৷ ব্যাংকের সামনে গিয়ে কাভার্ড ভ্যান থেকে ব্যাংকে ওঠার সময় ওত পেতে থাকা পাঁচ-ছয়জন ছিনতাইকারী কয়েকটি গুলি ছুড়লে হারুন কোমরে গুলিবিদ্ধ হন৷ পরে ছিনতাইকারীরা গুলি ছুড়ে আশপাশে আতঙ্ক সৃষ্টি করে টাকার ব্যাগ ছিনিয়ে মোটরসাইকেলে করে পালিয়ে যায়৷ ওই ব্যাগে ৪৯ লাখ ২৮ হাজার টাকা ছিল৷ প্রতিষ্ঠানটির স্থানীয় হিসাবরক্ষণ কর্মকর্তা মো. সুরুজ্জামান সরকার বাদী হয়ে জয়দেবপুর থানায় একটি মামলা দায়ের করেছেন৷ হারুনকে গাজীপুর সদর হাসপাতাল থেকে ঢাকা মেডিকেল কলেজ হাসপাতালে স্থানান্তর করা হয়েছে৷ তিনি নরসিংদীর মনোহরদী উপজেলার ব্রাহ্মণেরগাঁও এলাকার মফিজ উদ্দিনের ছেলে৷ তিনি ওই টোব্যাকো কোম্পানির স্থানীয় এজেন্টের গোডাউন সুপারভাইজার৷ জয়দেবপুর থানার উপপরিদর্শক (এসআই) নাজমুল হুদা খান ঘটনার সত্যতা নিশ্চিত করে বলেন, টাকা উদ্ধার এবং ছিনতাইকারীদের গ্রেপ্তারের চেষ্টা চলছে৷ এদিকে গতকাল বেলা দুইটার দিকে পুরান ঢাকার মিটফোর্ড এলাকায় যাওয়ার পথে দক্ষিণ কেরানীগঞ্জের কদমতলী এলাকায় শামীমকে অস্ত্রের মুখে জিম্মি করে দুর্বৃত্তরা৷ পরে তাঁকে ঝিলমিল আবাসন প্রকল্প এলাকায় নেওয়া হয়৷ এ সময় ধারালো অস্ত্র দিয়ে কুপিয়ে তাঁর কাছে থাকা মোটরসাইকেলটি ছিনিয়ে নেয় দুর্বৃত্তরা৷ তাঁকে মিটফোর্ড হাসপাতালে ভর্তি করা হয়েছে৷ শামীমের বড় ভাই মো. সাফায়াত জানান, গতকাল দুপুরে তানভীর ও জনেট নামের দুই ব্যক্তি পরিকল্পিতভাবে শামীমকে কুপিয়ে তাঁর মোটরসাইকেল ছিনিয়ে নেন৷ সাফায়াত আরও জানান, শামীম মুন্সিগঞ্জের কোলাপাড়া এলাকায় থাকেন৷ তিনি মিটফোর্ড এলাকায় অ্যালুমিনিয়াম-সামগ্রীর ব্যবসা করেন৷ ব্যবসার কাজে তিনি প্রতিদিনই মোটরসাইকেলে করে মুন্সিগঞ্জ থেকে মিটফোর্ড আসেন৷ দক্ষিণ কেরানীগঞ্জ থানার ভারপ্রাপ্ত কর্মকর্তা (ওসি) জামাল উদ্দিন মীর বলেন, এ ব্যাপারে কেউ অভিযোগ করেনি৷ তবে অভিযোগ পেলে তদন্ত করে ব্যবস্থা নেওয়া হবে৷ ইহাতে মন্তব্য প্রদান বন্ধ রয়েছে 
mugging

স্বেচ্ছাসেবক লীগ নেতাসহ নিহত ২
ফরিদপুরে গতকাল মঙ্গলবার সড়ক দুর্ঘটনায় বোয়ালমারী পৌর স্বেচ্ছাসেবক লীগের সভাপতি মো. নুরুল ইসলাম (৩২) নিহত হয়েছেন। একই দিন কুষ্টিয়ার দৌলতপুর উপজেলায় সড়ক দুর্ঘটনায় শিপন আলী (২৫) নামের এক হোটেল কর্মচারী নিহত হন। মঙ্গলবার বেলা ১১টার দিকে ঢাকা-খুলনা সড়কের মুকসুদপুর বাজার এলাকায় দুর্ঘটনায় আহত হন নুরুল ইসলাম। ঢাকা নেওয়ার পথে দুপুর ১২টার দিকে মাওয়া ঘাট এলাকায় তাঁর মৃত্যু হয়। নুরুল ইসলাম বোয়ালমারী পৌরসভার ছোলনা মহল্লার লুৎফর রহমানের ছেলে। নুরুল ইসলামের পারিবারিক সূত্রে জানা যায়, ঠিকাদারি কাজের জন্য মোটরসাইকেলে করে মুকসুদপুরে যাচ্ছিলেন নুরুল। পথে ওই সড়কের পাশে মোটরসাইকেল দাঁড় করিয়ে ফোনে কথা বলছিলেন। এ সময় পেছন থেকে যাত্রীবাহী একটি বাস তাঁকে ধাক্কা দিলে তিনি আহত হন। ঢাকা নেওয়ার পথে তাঁর মৃত্যু হয়। উপজেলা আওয়ামী লীগের সাধারণ সম্পাদক শাহজাহান মীরদাহ বলেন, মঙ্গলবার রাত ১১টার দিকে ছোলনা মাদ্রাসা মাঠে জানাজা শেষে ছোলনা কবরস্থানে তাঁকে দাফন করা হবে। কুষ্টিয়ার দৌলতপুরে শিপন আলী গত সোমবার সন্ধ্যায় কুষ্টিয়া-প্রাগপুর সড়কের আল্লারদর্গা এলাকায় বিএটিবির কাছে রাস্তা পার হওয়ার সময় দ্রুতগামী একটি মোটরসাইকেল তাঁকে ধাক্কা দেয়। এতে তিনি আহত হন। স্থানীয় লোকজন তাঁকে উদ্ধার করে দৌলতপুর উপজেলা স্বাস্থ্য কমপ্লেক্সে ভর্তি করান। সেখানে চিকিৎসাধীন অবস্থায় গতকাল সকালে তাঁর মৃত্যু হয়। শিপন আলী হোগলবাড়িয়া ইউনিয়নের নারায়ণপুর গ্রামের গাইনপাড়ার মৃত মেঘা গাইনের ছেলে। তিনি আল্লারদর্গা বাজারে একটি হোটেলের কর্মচারী ছিলেন। ইহাতে মন্তব্য প্রদান বন্ধ রয়েছে 
road accident
