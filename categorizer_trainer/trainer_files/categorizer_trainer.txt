সিলেটে হত্যা মামলায় ৩ জনের ফাঁসি
সিলেটে চাঞ্চল্যকর ব্যবসায়ী সোনা মিয়া হত্যা মামলার রায়ে ৩ জনকে ফাঁসির আদেশ দেয়া হয়েছে। অতিরিক্ত জেলা ও দায়রা জজ ১ম আদালতের বিচারক মোঃ নাজির আহমেদ গত মঙ্গলবার এ রায় প্রদান করেন। ফাঁসির দন্ডপ্রাপ্ত আসামীরা হচ্ছেন, সিলেটের গোলাপগঞ্জ উপজেলার কালিজুড়ি গ্রামের আমান উল্লাহর পুত্র আব্দুল মান্নান (৩৭), একই উপজেলার বাগিরঘাটের বাতির আলীর পুত্র হারুন মিয়া (৪০) ও ইসলামপুর ঢাকাদক্ষিণ গ্রামের ইন্তাজ আলীর পুত্র মাসুক মিয়া ওরফে কচির (৩৫)। দন্ডপ্রাপ্তদের মধ্যে আব্দুল মান্নান ও হারুন সিলেট কেন্দ্রীয় কারাগারে ও মাসুক মিয়া পলাতক রয়েছে। ২০০৩ সালের ২৯ জুন ব্যবসায়ী সোনা মিয়া হত্যাকান্ডের ঘটনা ঘটে। গোলাপগঞ্জ উপজেলার কালিজুড়ি গ্রামের মরহুম নুরুজ আলীর পুত্র ব্যবসায়ী সোনা মিয়া মালামাল কেনার জন্য দোকান কর্মচারী আব্দুল মান্নানকে নিয়ে সিএনজি অটোরিক্সায় সিলেটে যাওয়ার পথে হিলালপুরস্থ উলাকিরপুল এলাকায় প্রাইভেট কারে আসা বন্দুকধারী ৩ ছিনতাইকারী তার গতি রোধ করে টাকার ব্যাগ ছিনিয়ে নেয় এবং তার বুকে গুলি করে চলে যায়। গুরুতর আহতাবস্থায় সোনা মিয়াকে সিলেট ওসমানী মেডিকেল কলেজ হাসপাতালে নিয়ে আসা হলে কর্তব্যরত ডাক্তার তাকে মৃত ঘোষণা করেন। এ ঘটনায় সোনা মিয়ার ভাই মাওলানা আছাবুর রহমান বাদী হয়ে গোলাপগঞ্জ থানায় একটি মামলা করেন। রাষ্ট্রপক্ষে মামলা পরিচালনা করেন এপিপি নিজাম উদ্দিন অ্যাডভোকেট এবং আসামী পক্ষে ছিলেন আব্দুল হামিদ অ্যাডভোকেট ও স্টেট ডিফেন্স অ্যাডভোকেট জোৎস্না ইসলাম। 
judgement

জকিগঞ্জে ছিনতাইকালে সাবেক মেয়র পুত্রসহ দুইজনকে গণপিটুনি
সিলেটের জকিগঞ্জে ছিনতাইকালে সাবেক মেয়র পুত্রসহ দুইজনকে গণপিটুনি দিয়ে পুলিশে সোপর্দ করেছে স্থানীয় জনতা। শুক্রবার গভীর রাতে জকিগঞ্জ কেরাইয়া সড়কের ছদর খাল এলাকায় এ ঘটনা ঘটে। গ্রেফতারকৃতরা হলেন- জকিগঞ্জ পৌরসভার সাবেক মেয়র মৃত আনোয়ার হোসেন সুনাউল্লার ছেলে তোফায়েল আহমদ রুবেল ও সদরপুর গ্রামের সালমান আহমদ। জানা গেছে, কেরাইয়া সড়কের ছদর খাল এলাকায় ব্যারিকেড দিয়ে একটি পিকআপ থামায় রুবেল ও সালমান। এসময় তারা ওই পিকআপ চালক আবদুল হান্নানকে ছুরিকাঘাত করে সঙ্গে থাকা ৮৬ হাজার টাকা ছিনিয়ে নিয়ে মোটরসাইকলযোগে পালিয়ে যায়। এসময় চালক হান্নানের চিৎকারে স্থানীয় জনতা ছুটে এসে ছিনতাইকারীদের ধাওয়া করে আটক করে গণপিটুনি দেয়। বিক্ষুব্ধ জনতা তাদের ব্যবহৃত মোটরসাইকেলে আগুন ধরিয়ে দেয়। খবর পেয়ে পুলিশ ঘটনাস্থলে গিয়ে সাবেক মেয়রপুত্র রুবেল এবং তার সহযোগী সালমানকে গ্রেফতার করে থানায় নিয়ে আসে। এদিকে ছিনতাইকারীদের হামলায় আহত চালক আবদুল হান্নান সিলেট ওসমানী হাসপাতালের ৪র্থ তলার সার্জারি বিভাগে চিকিৎসাধীন রয়েছেন। এ ঘটনায় গাড়িচালক আবদুল হান্নানের ভাই নাজির আহমদ বাদী হয়ে ছিনতাইকারীদের বিরুদ্ধে জকিগঞ্জ থানায় মামলা দায়ের করেছেন। 
mugging

কমলগঞ্জে ছিনতাইয়ের এক ঘন্টার মধ্যে মালামালসহ ৩ ছিনতাইকারী আটক
ছিনতাই করে পালানোর সময় কমলগঞ্জে ধারালো অস্ত্রসহ ৩ ছিনতাইকারীকে গ্রামবাসীর সহযোগীতায় আটক করেছে পুলিশ। প্রত্যক্ষদর্শীরা জানান, সোমবার সন্ধ্যায় কমলগঞ্জের কুমড়াকাপন গ্রামের বোরহান উদ্দিন ও রাজার গাঁও গ্রামের লুৎফুর রহমান নুরজাহান-পদ্মছড়া সড়ক দিয়ে কর্মস্থল থেকে মোটর সাইকেল যোগে বাড়ি ফিরছিরেন। সন্ধ্যা সাড়ে ৭ টায় পদ্মছড়া চা বাগান এলাকায় মোটর সাইকেল নিয়ে পৌছামাত্র তিন ছিনতাইকারী পথগতিরোধ করে ধারালো অস্ত্র ঠেকিয়ে নগদ টাকা ও তিনটি মোবাইসেট ছিনিয়ে পালিয়ে যায়। ঘটনার খবর পেয়ে স্থানীয় গ্রামবাসী ও পুলিশ অভিযান চালিয়ে ছিনতাইয়ের এক ঘন্টার মধ্যে রাত সাড়ে ৮টায় নুরজাহান এলাকা থেকে সাইদুর রহমান ওরপে শহিদুল, মোহাম্মদ আলী ও ওয়ারিছ মিয়া নামে তিন ছিনতাইকারীকে আটক করা হয়। তাদের কাছ থেকে ছিনতাইকৃত ৫ হাজার টাকা মোবাইলসেট ধারালো লম্বা দু’টি ছোরা ও একটি স্ক্রু ড্রাইভার ও ছিনতাইকারীদের ব্যবহৃত মোবাইল ফোন সেট উদ্ধার করা হয়। আটক তিন ছিনতাইকারীর মধ্যে সাইদুর, ওয়ারিছের বাড়ি কমলগঞ্জ ও মোহাম্মদ আলীর বাড়ি রাজনগর উপজেলায়। আটককৃতদের গতকাল আদালতের মাধ্যমে জেল হাজতে প্রেরণ করা হয়েছে। 
mugging

হবিগঞ্জে ৩ স্কুল শিক্ষিকার স্বর্ণালংকার, মোবাইল ফোন ছিনতাই
হবিগঞ্জে স্কুলে যাবার পথে তিন শিক্ষিকার নিকট থেকে স্বর্ণালংকার, মোবাইল ফোনসহ নগদ টাকা ছিনিয়ে নিয়ে গেছে কতিপয় দুর্বৃত্ত। হবিগঞ্জ শহর থেকে গত সোমবার সকাল সোয়া ৯টায় অদ্যপাশা সরকারি প্রাথমিক বিদ্যালয়ের প্রধান শিক্ষিকা তাহমিনা ইয়াসমিন, সহকারি শিক্ষিকা মমতা ও পূরবী একটি সিএনজি অটোরিক্সাযোগে সদর উপজেলার লস্করপুর রেল গেইটের নিকট পৌঁছেন। পরে তারা পায়ে হেটে স্কুলে যাবার জন্য রওয়ানা হন। ওই ৩ শিক্ষিকা মোবাইল টাওয়ারের নিকট পৌঁছলে একটি প্রাইভেটকার তাদের গতিরোধ করে। এসময় ৫ ছিনতাইকারি শিক্ষিকাদের গলায় ছুরি ঠেকিয়ে তাদের স্বর্নালংকার, মোবাইল ফোন ও টাকা পয়সা ছিনিয়ে নেয়। পুলিশ জানায়, মোবাইল টাওয়ারের এলাকাটি একটু নির্জন স্থানে হওয়ায় ছিনতাইকারিরা এ সুযোগটি নেয়। 
mugging

লাক্কাতুরায় পুলিশের লুণ্ঠিত পিস্তল ২২দিন পর উদ্ধার
লাক্কাতুরার সাওতালপাড়ায় পুলিশের লুণ্ঠিত পিস্তল অবশেষে উদ্ধার হয়েছে। দীর্ঘ ২২ দিন পর মালনীছড়া এলাকা থেকে শুক্রবার রাত সাড়ে ১২টায় পিস্তলটি উদ্ধার করা হয়। পুলিশের সহকারী কমিশনার নাজমুল হাসান এর সত্যতা নিশ্চিত করেছেন।     সূত্র জানায়, লুট হওয়া পিস্তল উদ্ধারে শুক্রবার রাতে ওই এলাকায় অভিযান শুরু করে পুলিশের একটি দল। মেট্রোপলিটন পুলিশের উপ-কমিশনার রেজাউল করিমের নেতৃত্বে এ অভিযান চালানো হয়। এ সময় এসি নাজমুল হাসান ও কোতয়ালী থানার ওসি খন্দকার নওরোজ আহমদসহ বিপুল সংখ্যক পুলিশ সদস্য উপস্থিত ছিলেন। রাত সাড়ে ১২টায় পরিত্যক্ত অবস্থায় পিস্তলটি পাওয়া যায় মালনীছড়া এলাকায়। প্রসঙ্গত, গত ৭ এপ্রিল লাক্কাতুরায় সাওতালপাড়ায় আসামী ধরতে গিয়ে কোতয়ালী থানার এ এস আই আল মামুনের পিস্তল,ওয়ারল্যাস সেট ছিনতাই হয়। এ ঘটনায় পুলিশ প্রশাসনে তোলপাড় শুরু হয়। ওয়ারল্যাস সেট পরেরদিন উদ্ধার করা হলেও পিস্তল আর পাওয়া যায়নি। আটক করা হয় এলাকার ১২ জন নারী-পুরুষকে। গত ১০ এপ্রিল জৈন্তাপুরের লালাখাল থেকে ঘটনার মূল নায়ক সাধন নায়েক ও সুমন নায়েককে গ্রেফতার করা হয়। তাদেরকে আদালতের মাধ্যমে ২ দিনের রিমান্ডে নিয়ে জিজ্ঞাসাবাদ করে পুলিশ। ঘটনার ২২ দিন পর গতকাল শুক্রবার লাক্কাতুরা থেকে উদ্ধার করা হলো পিস্তলটি।    
mugging

সিলেটে অস্ত্র ঠেকিয়ে ব্যবসায়ীর ৬ লাখ টাকা ছিনতাই
সিলেটে আবারও ছিনতাইয়ের ঘটনা ঘটেছে।এমসি কলেজ সংলগ্ন গোপালটিলা এলাকায়।মোটরসাইকেল আরোহী ছিনতাইকারীরা রামদা এবং পিস্তল ঠেকিয়ে এক ব্যবসায়ীর ৬ লাখ টাকা ছিনিয়ে নিয়ে গেছে। র‌্যাব সদস্যরা গাড়ী নিয়ে ধাওয়া করলেও তাদের ধরতে পারেননি।বৃহস্পতিবার দুপুরে এ ঘটনা ঘটে। ছিনতাইয়ের শিকার খাদিমপাড়া নিপোবন আবাসীক এলাকার বাসিন্দা ব্যবসায়ী আবু তাহের জানান, দুপুরে তিনি তার এক বন্ধুকে নিয়ে ওয়ান ব্যাংক ইসলামপুর শাখা থেকে ৬ লাখ টাকা উত্তোলন করে মোটর সাইকেলে করে জেলরোডের উদ্দ্যেশ্যে  রওয়ানা হন। এমসি কলেজের পশ্চিমে গোপালটিলা এলাকায় আসার পর দুটি মোটর সাইকেলে ৬ জন ছিনতাইকারী তাদের  ধাওয়া করে।এক পর্যায়ে ছিনতাইকারীরা তাদের সামনে চলে এলে তারা গাড়ী থামাতে বাধ্য হন। এ সময় ছিনতাইকারীরা রামদা ও পিস্তল ঠেকিয়ে টাকার ব্যাগ নিয়ে বালুচরের দিকে পালিয়ে যায়। র‌্যাবের টহল গাড়ী দেখে আবু তাহের ঘটনাটি জানালে তারা গাড়ী নিয়ে ছিনতাইকারীদের ধাওয়া করে। তবে তাদের ধরতে পারেনি। এ ঘটনায় মামালাদায়েরের প্রস্তুতি চলছে। 
mugging

নগরীতে রোবার দু’টি ছিনতাইয়ের ঘটনা : কলেজ ছাত্রীর সাহসিকতায় দু’ছিনতাইকারী আটক
নগরীতে রোবার দু’টি ছিনতাইয়ের ঘটনা ঘটেছে। ছিনতাইয়ের শিকার কলেজ ছাত্রীর লাথি খেয়ে মোটরসাইকেল ফেলে  পালিয়ে যাবার সময় দুই দুর্বৃত্তকে আটক করেছে জনতা। গণধোলাই দিয়ে তাদেরকে পুলিশে সোপর্দ করা হয়েছে। নগরীর উপশহর ও দাড়িয়া পাড়ায় এ দু’টি ছিনতাইয়ের ঘটনায় নগদ ৬২ হাজার টাকাসহ একটি স্বর্ণের চেইন লুটে নিয়েছে ছিনতাইকারীরা। অন্যদিকে গত শনিবার দিবাগত রাতে ছিনতাইয়ের প্রস্তুতিকালে ধারালো অস্ত্রসহ দু’জনকে আটক করেছে পুলিশ। জানা গেছে, নগরীর শাহজালাল উপশহর এলাকায় দিন-দুপুরে ছিনতাইয়ের শিকার হয়েছেন এক মহিলা। তিনি উপশহর সি ব্লকের ৪৩/১ নম্বর সড়কের দুই নম্বর বাসার বাসিন্দা এনামুল হক চৌধুরীর স্ত্রী সৈয়দা সাদিয়া বেগম। এ ব্যাপারে কোতোয়ালি থানায় মামলা দায়ের করা হয়েছে।  মামলা সূত্রে জানা গেছে, দুপুর সাড়ে ১২ টায় উপশহরস্থ  ইষ্টার্নব্যাংক থেকে ৬০ হাজার টাকা উত্তোলন করে রিকশাযোগে বাসায় ফিরছিলেন তিনি। বাসার নিকটে আসার পর একটি মোটরসাইকেলযোগে দু’জন ছিনতাইকারী তাঁর রিকশার গতিরোধ করে। এসময় ছিনতাইকারীরা অস্ত্রের মুখে জিম্মি করে তাঁর ভ্যানেটি ব্যাগ ছিনিয়ে নেয়। তখন সাদিয়ার চিৎকার শুনে আশপাশের লোকজন ছিনতাইকারীদের ধাওয়া করলে ব্যবহৃত মোটরসাইকেল (সিলেট-হ-১২-২৮৪৬) ফেলে তারা পালিয়ে যায়। সৈয়দা সাদিয়া জানান, তাঁর ব্যাগে ব্যাংক থেকে উত্তোলন করা ৬০ হাজার টাকাসহ প্রায় ৬২ হাজার টাকা ছিল। এদিকে, বিকাল সাড়ে ৪টায় নগরীর দাড়িয়াপাড়া মোড়ে ছিনতাইয়ের শিকার হন একজন কলেজ ছাত্রী। ছিনতাইকারীরা তাঁর একটি স্বর্ণের চেইন ছিনিয়ে নেয়। তবে ওই ছাত্রীর সাহসিকতার কারণে দু’ছিনতাইকারীকে গণপিটুনি দিয়ে পুলিশে সোপর্দ করেছে জনতা। রোকশানা আক্তার নামের ওই কলেজ ছাত্রী জানান, তিনি এবং তাঁর এক বান্ধবী রিকশাযোগে সুবিদবাজার থেকে জিন্দাবাজর যাচ্ছিলেন। দাঁড়িয়াপাড়া মোড়ে একটি মোটরসাইকেলযোগে দু’জন ছিনতাইকারী তাদের গতিরোধ করে রোকশানার স্বর্ণের চেইন ছিনিয়ে নেয়। এ সময় রোকশানা রিকশা থেকে লাথি দিয়ে ছিনতাইকারীদের মোটরসাইকেলটি সড়কে ফেলে দেন। তখন ওই দুই তরুণির চিৎকার শুনে আশপাশের লোকজন দু’ছিনতাইকারীকে আটক করে গণধোলাই দিয়ে পুলিশে সোপর্দ করে। আটককৃতরা হচ্ছে বিশ্বনাথ উপজেলার রায়খালী গ্রামের শমছু মিয়ার পুত্র বর্তমানে নগরীর উপশহরের বাসিন্দা রুহেল আহমদ রাজু ও সিলেট সদর উপজেলার খাদিমনগর ফরিয়া গ্রামের মৃত আব্দুস সাত্তারের পুত্র বেলাল আহমদ। ছিনতাইকারীদের ব্যবহৃত মোটরসাইকেলটি পুলিশ জব্দ করেছে। এছাড়া, গত শনিবার দিবাগত রাত আড়াইটায় ছিনতাইয়ের প্রস্তুতির অভিযোগে জিন্দাবাজার এলাকা থেকে দু’জনকে আটক করেছে পুলিশ। তাদের কাছ থেকে একটি ধারালো অস্ত্র জব্দ করা হয়েছে। আটককৃতরা হচ্ছে, বিশ্বনাথ উপজেলার রশিদপুর গ্রামের আব্দুল হাসেমের পুত্র বেলাল মিয়া ও একই উপজেলার পুরানগাঁও’র মুজাফ্ফ আলীর পুত্র হেলাল আহমদ। এস আই বারেক জানিয়েছেন, ছিনতাইয়ের প্রস্তুতিকালে তাদেরকে আটক করা হয়েছে। এদেরমধ্যে বেলাল মিয়ার কাছ থেকে একটি ধারালো অস্ত্র জব্দ করা হয়েছে।    
mugging

সাংবাদিক তাজ উদ্দিন সন্ত্রাসীদের হামলায় গুরুতর আহত : সাংবাদিকদের ২৪ ঘন্টার আল্টিমেটাম,আটক ৩
সন্ত্রাসী হামলায় আহত হয়েছেন দৈনিক সিলেটের ডাক-এর ডেপুটি চীপ রিপোর্টার মুহম্মদ তাজ উদ্দিন। শনিবার সন্ধ্যা ৬টার দিকে নগরীর মিরবক্সটুলাস্থ উইমেন্স কলেজের  সামনে তিনি সন্ত্রাসীদের হামলায় গুরুতর আহত হন। তাকে তাৎক্ষণিকভাবে চিকিৎসার জন্য উইম্যান্স মেডিকেল কলেজে ভর্তি করান হয়। উইমেন্স মেডিকেল কলেজ হাসপাতালে চিকিৎসার পর এখন ওসমানী হাসপাতালে স্থানান্তর করা হয়েছে। এদিকে এ ঘটনার প্রতিবাদে সাংবাদিকেরা তাৎক্ষণিকভাবে সড়ক অবরোধ করেন। এতে সিলেট সিটি কর্পোরেশনের মেয়র মোঃ আরিফুল হক চৌধুরী ও সিলেট মেট্রো পলিটন পুলিশের অতিরিক্ত কমিশনার রোকন উদ্দিন সন্ত্রাসীদের গ্রেফতার করার আশ্বাস দেন। পরে তারা অবরোধ তুলে নেন।পরে এক তাৎক্ষনিক প্রতিবাদ সভা সিলেট প্রেসক্লাব সভাপতি ইকবাল সিদ্দিকীর সভাপতিত্বে অনুষ্টিত হয়।সভায় ২৪ ঘন্টার মধ্যে হামলাকারী সন্ত্রাসীদের গ্রেফতারের আল্টিমেটাম দেয়া হয়।  ইকবাল মাহমুদের সঞ্চালনায় বিক্ষোভ সমাবেশে বক্তব্য রাখেন সিলেট প্রেসক্লাবের সাবেক সভাপতি আহমেদ নুর, দৈনিক সিলেটের ডাক এর নির্বাহী সম্পাদক আব্দুল হামিদ মানিক, দৈনিক জালালাবাদের নির্বাহী সম্পাদক আবদুল কাদের তাপাদার, দৈনিক সিলেটের ডাক এর ব্যবস্থাপনা সম্পাদক দেওয়ান তওফিক মজিদ লায়েক, সিনিয়র সাংবাদিক কামকামুর রাজ্জাক রুনু, খালেদ আহমদ, ফটো জার্ণালিস্ট এসোসিয়েশনের সভাপতি শেখ আশরাফুল আলম নাসির, সিলেট জেলা প্রেসক্লাবের কোষাধ্যক্ষ চয়ন চৌধুরী, ইলেক্ট্রনিক মিডিয়া জার্ণালিস্ট এসোসিয়েশনের মঈন উদ্দিন মঞ্জু, দক্ষিণ সুরমা প্রেসক্লাবের সভাপতি জাহাঙ্গির আলম মুসিক প্রমুখ।  হামলার হাত থেকে তাজউদ্দিনকে উদ্ধার করতে গিয়ে তার প্রাইভেট গাড়ি চালক কয়েস আহমদও আহত হয়েছেন। ছুরিকাহত অবস্থায় তাকেও হাসপাতালে ভর্তি করা হয়েছে। এ ঘটনায় ৩ জনকে আটক করেছে পুলিশ। তাজউদ্দিনের উপর হামলার খবর পেয়েই তৎক্ষনাত ঘটনাস্থলে ছুটে যান বিভিন্ন গণমাধ্যমে কর্মরত সাংবাদিকরা। তারা সড়ক অবরোধ করে বিক্ষোভ প্রদর্শন করেন। পুলিশের আশ্বাসের প্রেক্ষিতে আধ ঘন্টা পর অবরোধ প্রত্যাহার করে নিলেও হামলার সাথে জড়িত সকলকে গ্রেফতারে ২৪ ঘন্টার সময়সীমা বেঁধে দেন সাংবাদিকরা। পুলিশ জানিয়েছে- হামলাকারীরা চিহ্নিত ছিনতাইকারী ও মহানগর ছাত্রদলের সভাপতি জিল্লুর গ্র“পের ক্যাডার। এলাকাবাসীও অভিযোগ করেন, হামলাকারীরা প্রতিদিন মিরবক্সটুলা এলাকায় ছিনতাই করে থাকে। জানা যায়, শনিবার সন্ধ্যায় সাংবাদিক তাজউদ্দিন তার অসুস্থ ছেলেকে নিয়ে মীরবক্সটুলাস্থ উইমেন্স হাসপাতালে যান। চিকিৎসা শেষে আসার সময় হাসপাতালের সামনের শাহরিয়ার ফার্মেসীতে পাওনা টাকা আনতে যান তাজউদ্দিন। ফার্মেসী মালিক শাহ আলম টাকা দিতে অস্বীকৃতি জানালে দু’জন বাদানুবাদে জড়িয়ে পড়েন। বাদানুবাদের একপর্যায়ে শাহ আলম, তার স্ত্রী ও ফার্মেসীর কর্মচারীরা তাজউদ্দিনের উপর হামলা চালান।  এসময় ফার্মেসীর সামনে আড্ডারত সনি, রণিসহ ছাত্রদলের ৮-১০ জন ক্যাডার সংঘবদ্ধভাবে তাজউদ্দিনের উপর ঝাঁপিয়ে পড়ে। তাজউদ্দিনের মাথা ও নাক থেতলে দেয় সন্ত্রাসীরা। মারধরের একপর্যায়ে অচেতন হয়ে পড়েন তাজউদ্দিন। এসময় তাকে বাঁচাতে গিয়ে তার প্রাইভেট গাড়ি চালক কয়েস আহমদ সন্ত্রাসীদের হামলার শিকার হন। তার বুকে ছুরিকাঘাত করে সন্ত্রাসীরা। সাংবাদিকদের দাবির প্রেক্ষিতে পুলিশ ঘটনাস্থল থেকে ফার্মেসীর মালিক শাহ আলমের স্ত্রী, শ্বশুর ও ছাত্রদল ক্যাডার রনিকে গ্রেফতার করে। তবে সাংবাদিক নেতারা অভিযোগ করেন, মূল হামলাকারীরা হামলার পরও ফার্মেসীর ভেতরে ছিলো। পুলিশ তাদের পালিয়ে যেতে সহযোগীতা করেছে। এ ব্যাপারে কতোয়ালি থানার ওসি আতাউর রহমান  বলেন, হামলাকারীরা চিহ্নিত ছিনতাইকারী ও ছাত্রদল ক্যাডার।  শাহারিয়ার ফার্মেসীর সামনে এই সন্ত্রাসীরা প্রতিদিন আড্ডা দিয়ে থাকে। ওসি বলেন, হামলার ঘটনায় মামলা হয়েছে। এ পর্যন্ত ৩ জনকে গ্রেফতারও করা হয়েছে। বাকীদের গ্রেফতারেরও চেষ্টা চলছে। 
terrorism

সিলেট নগরীর কিনব্রিজের নিচে ৫ নারী ছিনতাইকারী আটক
সিলেট নগরীতে অভিযান চালিয়ে ৫ নারী ছিনতাইকারীকে আটক করেছে গোয়েন্দা পুলিশ। সোমবার রাতে নগরীর সুরমা পয়েন্ট ও কিন ব্রিজের কাছ থেকে তাদেরকে আটক করা হয়। মঙ্গলবার তাদেরকে আদালতে হাজির করে কারাগারে প্রেরণ করা হয়েছে। আটককৃতরা হলো- দক্ষিণ সুরমা উপজেলার মোগলাবাজার কলারতলের মৃত আবদুল মালেকের মেয়ে মালা আক্তার (২০), দাউদপুরের সাইফুল ইসলামের স্ত্রী সুমি বেগম (২৫), খোজারখলার রেহান মিয়ার স্ত্রী নূরজাহান বেগম (৪৩), রায়হান উদ্দিনের মেয়ে তিশা (২৫) ও ভার্থখলা চান্দেরবাড়ি এলাকার রেহান মিয়ার মেয়ে জামেলা বেগম (২৬)। মহানগর গোয়েন্দা পুলিশের উপ পরিদর্শক (এসআই) আইন উদ্দিন জানান- সংঘবদ্ধ ছিনতাইকারী চক্রের নারী সদস্যরা নগরীর বিভিন্ন স্থানে ছিনতাইসহ নানা রকম অপরাধমূলক কর্মকান্ড চালিয়ে আসছিল। ব্যস্ততম এলাকা ও বিপণী বিতানে পুরুষ ও মহিলাদের টার্গেট করে এরা পকেট মেরে থাকে। রাতে কিনব্রিজের নিচে এরা লোকজনকে হেনস্থা করার পাশাপাশি ছিনতাইও করে থাকে। এসআই আইন উদ্দিন জানান- আটককৃতদের ৫৪ ধারায় আদালতে চালান দেয়া হয়েছে। তাদের বিরুদ্ধে তদন্ত চলছে। 
capture

দক্ষিণ সুরমার লাউয়াইয়ে ইউনিভার্সিটির ছাত্রীকে কুপিয়ে ২ লাখ টাকা ছিনতাই
দক্ষিণ সুরমায় এক তরুণীকে কুপিয়ে ২লাখ টাকা ছিনতাই করেছে দুর্বৃত্তরা।বৃহস্পতিবার বেলা আড়াইটার দিকে লাউয়াই বঙ্গবীর রোডে এ ঘটনা ঘটে। আহত সুলতানা আক্তার সিলেটের লিডিং ইউনিভার্সিটির ছাত্রী ও দক্ষিণ সুরমার সিলাম এলাকার মৃত আজিজুর রহমানের কন্যা। ছিনতাইয়ের শিকার সুলতানা জানান, ছোট বোনকে সাথে নিয়ে ব্রাক ব্যাংকের ভার্থখলা শাখা থেকে দুই লাখ টাকা তুলেন সিএনজি চালিত অটোরিকশা করে বাড়ি ফিরছিলেন তিনি। লাউয়াই এলাকায় যাওয়া মাত্র চার মোটরসাইকেল করে আটজন ছিনতাইকারী তাদের অটোরিকশার গতিরোধ করে তার হাতে থাকা ব্যাগ ছিনিয়ে নেয়ার চেষ্ঠা করে। এসময় তিনি বাধা দিলে ছিনতাইকারীরা চাপাতি দিয়ে তার হাতে কুপ দিয়ে তাকে আহত করে ব্যাগটি ছিনিয়ে নিয়ে যায়। ব্যাগে দুই লাখ টাকা ছাড়াও একটি মোবাইল ফোন এবং জরুরী কিছু কাগজপত্র ছিলো বলে জানিয়েছেন তিনি।
mugging

ব্রেকিং নিউজ বোমা মেরে র‌্যাবের গাড়ি থেকে জঙ্গি ছিনিয়ে নেয়ার চেষ্টা: ময়মনসিংহে `বন্দুকযুদ্ধে` জঙ্গি শফিউলসহ নিহত ২
ময়মনসিংহের নান্দাইলে র‌্যাবের টহল দলের ওপর বোমা হামলা ও গুলিবর্ষণ করে দুই জঙ্গিকে ছিনিয়ে নেয়ার সময় `বন্দুকযুদ্ধে` জঙ্গি শফিউল ইসলাম ওরফে শরীফুল ইসলাম ওরফে সাইফুল ইসলাম ওরফে আবু মোকাদ্দেল ওরফে সোহানসহ দু`জন নিহত হয়েছেন। বৃহস্পতিবার রাতে এ ঘটনা ঘটে।শফিউল কিশোরগঞ্জের শোলাকিয়া হামলার অন্যতম আসামি ছিলেন। এ ঘটনায় র‌্যাবের তিন সদস্য আহত হয়েছেন। ঘটনাস্থল থেকে দুটি মোটর সাইকেল ও গুলি উদ্ধার করা হয়েছে। বিস্তারিত আসছে...
terrorism

নগরীর মানিকপীর রোডে গাড়ি আটকিয়ে সাবেক কমিশনারের সাড়ে ৮ লাখ টাকা ছিনতাই
সিলেট নগরীর মানিকপীর রোড থেকে সাবেক এক ওয়ার্ড কমিশনারের গাড়ি আটকে সাড়ে ৮ লাখ টাকা ছিনিয়ে নিয়েছে দুর্বৃত্তরা। বুধবার দুপুরে মানিকপীর কবরস্থানের সামনের রাস্তায় এ ছিনতাইয়ের ঘটনা ঘটে। ছিনতাইয়ের শিকার সিলেট পৌরসভার সাবেক কমিশনার কামাল আহমদ জানান, বুধবার বেলা ১টার দিকে তিনি নগরীর নয়াসড়ক এলাকায় স্ট্যান্ডার্ড চার্টার্ড ব্যাংক থেকে ৯ লাখ টাকা উত্তোলন করে প্রাইভেট কারযোগে বাসায় ফিরছিলেন। মানিকপীর কবরস্থানের সামনে আসার পর ৪টি মোটর সাইকেলে কয়েকজন ছিনতাইকারী এসে তার গাড়ির গতিরোধ করে। পরে তাকে এক ছিনতাইকারী ছুরিকাঘাতের চেষ্টা করে। কিন্তু ছোরার আঘাত তার শরীরে পড়েনি। একপর্যায়ে ছিনতাইকারীরা তার কাছ থেকে সাড়ে ৮ লাখ টাকা ছিনিয়ে নিয়ে পালিয়ে যায়। ছিনতাইর খবর পেয়ে সিলেট মেট্রোপলিটন পুলিশের ডিসি এজাজ, কোতোয়ালী থানার সহকারী পুলিশ কমিশনার, থানার ওসি আতাউর রহমান ও ডিবি পুলিশের দল ঘটনাস্থলে ছুটে যায়। পুলিশ সেখান থেকে এক ছিনতাইকারীর ফেলে যাওয়া এক পাটি জুতা জব্দ করলেও ছিনতাইকারী বা ছিনিয়ে নেয়া কোন টাকা উদ্ধারের কোন খবর পাওয়া যায়নি।
mugging

ময়মনসিংহের ত্রিশালে যুবলীগ নেতার পরিকল্পনায় জেএমবির জঙ্গি ছিনতাই
ময়মনসিংহের ত্রিশালে পুলিশের প্রিজন ভ্যান থেকে জঙ্গি ছিনতাইয়ের পরিকল্পনায় ছিলেন যুবলীগ নেতা আতাউর রহমান কামাল।  তিনি ভালুকা থানা যুবলীগের যুগ্ম সম্পাদক। র‌্যাবের কাছে আটকের পর কামালের সহযোগী সবুজ সাংবাদিকদের এ তথ্য জানিয়েছেন। নিষিদ্ধঘোষিত জামাআতুল মুজাহিদীন বাংলাদেশের তিন জঙ্গিকে ছিনতাইয়ের ঘটনায় জড়িত সন্দেহে বিভিন্ন সময় টাঙ্গাইল ও ময়মনসিংহ থেকে আটজনকে আটক করেছে র‌্যাব। বুধবার দুপুরে র‌্যাব সদরদপ্তরে এক সংবাদ সম্মেলনে তাদের গ্রেপ্তারের বিষয়ে তথ্য প্রকাশ করা হয়। কামাল ওই ছিনতাইয়ে নেতৃত্ব দেন বলে সংবাদ সম্মেলনে জানানো হয়। আটক হওয়া অন্যরা হলেন মো. সোহেল রানা (২৮), মোরশেদ আলম (২২), আনোয়ার হোসেন (৪০), মো. বাছির উদ্দিন (২০), মো. ইউসুফ আলী (২০), মো. ইলিয়াস উদ্দিন (৩৪) ও আবু বকর সিদ্দিক (২৭)। গত ২৩শে ফেব্রুয়ারি ঢাকা ময়মনসিংহ মহাসড়কের সাইনবোর্ড এলাকায় পুলিশের প্রিজন ভ্যানে সশস্ত্র হামলা চালিয়ে জঙ্গিদের ছিনতাই করে সন্ত্রাসীরা। এ ঘটনায় এ পুলিশ সদস্য মারা যান।
terrorism

সাংবাদিক তাজ উদ্দিনের উপর হামলায় জড়িত সন্দেহেে এক যুবক গ্রেফতার
দৈনিক সিলেটের ডাক-এর ডেপুটি চীফ রিপোর্টার ও সিলেট জেলা বারের আইনজীবী এডভোকেট মুহাম্মদ তাজ উদ্দিনের উপর হামলায় জড়িত সন্দেহভাজন এক যুবককে গ্রেফতার করেছে পুলিশ। গ্রেফতারকৃত যুবকের নাম ফুয়াদুল ইসলাম চৌধুরী কানন (২৩)। সে নগরীর বিমান বন্দর থানাধীন জালালাবাদ আবাসিক এলাকার বাসিন্দা হাজী জয়নুল হক চৌধুরীর পুত্র। তার মূলবাড়ি বিয়ানীবাজার উপজেলার দক্ষিণ দুবাগ গ্রামে। আটক কানন সাংবাদিক তাজ উদ্দিনের উপর হামলাকারী মীরবক্সটুলা এলাকার চিহ্নিত সন্ত্রাসী রইসুল ইসলাম  সনির ঘনিষ্ট সহযোগী বলে পুলিশ জানিয়েছে। কাননের বিরুদ্ধে নগরীর সুবিদবাজার এলাকায় তারাদিন সুপার স্টোরে হামলা ও ভাংচুরের ঘটনায় দায়ের করা মামলাসহ একাধিক মামলা রয়েছে বলে জানা গেছে। সিলেট মহানগর গোয়েন্দা পুলিশের সহকারী কমিশনার মল্লিক আহসান উদ্দিন সামীর নেতৃত্বে গোয়েন্দাদের একটি দল শুক্রবার সকালে এক অভিযান চালিয়ে কাননকে গ্রেফতার করে। প্রাথমিক জিজ্ঞাসাবাদে আটক কানন গত ১২ এপ্রিল  নগরীর মীরবক্সটুলা এলাকায় সাংবাদিক তাজ উদ্দিনের উপর হামলা চলাকালে সেখানে উপস্থিত থাকার কথা স্বীকার করেছে। সাংবাদিক তাজ উদ্দিনের উপর হামলার ঘটনায় দায়ের করার মামলার তদন্তকারী কর্মকর্তা কোতয়ালী মডেল থানার সিনিয়র এসআই শাহ মোবাশ্বির হোসাইন জানান, হামলায় জড়িত সন্ত্রাসী সনির সাথে কাননের ঘনিষ্ট যোগাযোগ রয়েছে বলে নিশ্চিত হওয়া গেছে। সনিকে গ্রেফতারের লক্ষ্যে তার অবস্থান জানতে কাননকে জিজ্ঞাসাবাদ করা হচ্ছে। স্থানীয় একটি সূত্র জানিয়েছে, সন্ত্রাসী সনির নেতৃত্বাধীন সংঘবদ্ধ চক্রটি ছিনতাইসহ অন্যান্য অপরাধে জড়িত। আটক কানন সনির মাধ্যমে ছিনতাই হওয়া মোবাইল ও অন্যান্য মালামাল নগরীর আম্বরখানা মার্কেটে নিয়ে বিক্রি করে থাকে। এদিকে, ঘটনার প্রায় ২০ দিন অতিবাহিত হয়ে গেলেও সাংবাদিক তাজ উদ্দিনের উপর হামলার ঘটনায় প্রধান অভিযুক্ত ফার্মেসী মালিক শাহ আলম, তার ভাই সোহেল ও ভাড়াটিয়া সন্ত্রাসী রাইসুল ইসলাম সনিসহ মামলার মূল আসামীরা এখনো ধরা পড়েনি। এ ঘটনায় ক্ষোভ বিরাজ করছে সাংবাদিকদের মাঝে। প্রসঙ্গত, গত ১২ এপ্রিল বিকেলে তুচ্ছ ঘটনার জের ধরে সিনিয়র সাংবাদিক এডভোকেট মুহাম্মদ তাজ উদ্দিনের উপর হামলা চালিয়ে তাকে গুরুতর আহত করে সন্ত্রাসী সনি ও তার সহযোগীরা। এ ঘটনায় ৭ জনের নাম উল্লেখ করে আরো ৬/৭ জনকে অজ্ঞাতনামা রেখে কোতয়ালী থানায় মামলা দায়ের করা হয়েছে।
capture

কারা রক্ষীদের হামলা:সিলেট প্রেসক্লাবের নিন্দা, ৪৮ ঘন্টার আল্টিমেটাম ফটো জার্নালিষ্ট এসোসিয়েশনের
সিলেট নগরীর কেন্দ্রীয় কারাগার এলাকায় পেশাগত দায়িত্ব পালন করতে গিয়ে কারা রক্ষীদের হাতে কয়েকজন ফটো সাংবাদিক আহত ও তাদের ক্যামেরা ছিনিয়ে নেয়ার ঘটনায় তীব্র নিন্দা ও প্রতিবাদ জানিয়েছেন সিলেট প্রেসক্লাব নেতৃবৃন্দ। ক্লাবের সভাপতি ইকরামুল কবির ও সাধারণ সম্পাদক আব্দুর রশিদ মো. রেনু এক বিবৃতিতে সাংবাদিক নির্যাতনকারীদের সনাক্ত করে ছিনিয়ে নেয়া ক্যামেরা ফিরিয়ে দেয়া ও তাদের বিরুদ্ধে শাস্তিমুলক ব্যবস্থা গ্রহণের জন্য সংশ্লিষ্টদের প্রতি আহবান জানান। সিলেট কেন্দ্রীয় কারাগারের সামনে পেশাগত দায়িত্ব পালনকালে কারা রক্ষীদের হাতে ফটো সাংবাদিক আহত হওয়ার বিষয় নিয়ে বাংলাদেশ ফটো জার্নালিষ্ট এসোসিয়েশন সিলেট বিভাগীয় কমিটির জরুরী সভায় ৪৮ ঘন্টার আল্টিমেটাম প্রদান করে কারা প্রশাসন উপযুক্ত ব্যবস্থা গ্রহন পূর্বক সমস্যার সমাধান না করলে কঠোর কর্মসূচী দেওয়ার হুঁশিয়ারি দেন নেতৃবৃন্দ। সভায় সাংবাদিকদের উপর কারা রক্ষীদের হামলা,ক্যামেরা ছিনতাই ভাংচুর ও মোটর সাইকেল ভাংচুরের তীব্র নিন্দা জানানো হয়। সভায় উপস্থিত সদস্যরা কারা প্রশাসনকে হামলা কারীদের সনাক্ত করে তাদের বিরুদ্ধে শাস্তিমুলক ব্যবস্থা গ্রহণ,ছিনিয়ে নেয়া ক্যামেরা ফিরিয়ে দেয়া ও ক্ষতিগ্রস্ত ক্যামেরা,মোটরসাইকেলের ক্ষতিপূরন প্রদানের আহবান জানান। শুক্রবার সন্ধ্যায় জিন্দাবাজারস্থ এসোসিয়েশনের অস্থায়ী কার্যালয়ে বাংলাদেশ ফটো জার্নালিষ্ট এসোসিয়েশন সিলেট বিভাগীয় কমিটির সভাপতি ইকবাল মনসুর এর সভাপতিত্বে ও সাধারণ সম্পাদক আশকার আমিন রাব্বি পরিচালনায় সভায় উপস্থিত ছিলেন এসোসিয়েশনের সাবেক সভাপতি আব্দুল বাতিন ফয়সল, সহ সভাপতি মামুন হাসান, সাবেক সাধারণ সম্পাদক দুলাল হোসেন, নাজমুল কবীর পাভেল, এস সুটন সিংহ, শাহ মো: কয়েছ, শংকর দাশ, নুরুল ইসলাম, এস এম সুজন, আব্দুল মোমিন ইমরান প্রমুখ। উল্লেখ্য, গত বৃহস্পতিবার সিলেট জেলরোডে পেশাগত দায়িত্ব পালনকালে কারা ফটকে হামলায় গুরুত্বর আহত হন ৪ ফটো সাংবাদিক। এসময় তাদের ৪টি ক্যামেরা ও ২টি মোটর সাইকেল ভাংচুর করা হয়।
undefined

পুলিশ কমিশনার কার্যালয়ের সামনে ছিনতাই, ট্রাফিক ইন্সপেক্টর ও সার্জেন্ট ক্লোজড
নগরীর নাইওরপুল পয়েন্টে সিলেট মেট্রোপলিটন পুলিশ (এসএমপি) কার্যালয়ের সামনে এক মহিলার ভ্যানিটি ব্যাগ ছিনিয়ে নেয়ার ঘটনায় -ট্রাফিক ইন্সপেক্টর মনির ও সার্জেন্ট বাবর হোসেনকে  ক্লোজড করা হয়েছে। সোমবার সন্ধ্যায় নাইওরপুল পয়েন্টে নগরীর ঝেরঝেরি পাড়ার বাসিন্দা কামরুন নাহার ছিনতাইয়ের শিকার হন। জিন্দাবাজার এলাকা থেকে ব্যক্তিগত কাজ শেষে রিক্সাযোগে বাসায় ফিরছিলেন। রিক্সাটি নাইওরপূলস্থ পুলিশ কমিশনার কার্যালয়ের সামনে পৌঁছামাত্র পেছন দিক থেকে আসা ১টি মোটরসাইকেল যোগে আসা দুই ছিনতাইকারী তার গতিরোধ করে। এ সময় ছিনতাইকারীরা কিছু বুঝে উঠার আগেই তার হাতে থাকা ভ্যানেটি ব্যাগ ঝাপটা মেরে ছিনিয়ে নিয়ে পালিয়ে যায়। তিনি ও তার ভাই চিৎকার করলে আশপাশের লোকজন এগিয়ে আসলেও দায়িত্বে থাকা ট্রাফিক পুলিশ সদস্যরা এগিয়ে আসেননি। এসএমপি কার্যালয়ের সামনে দাঁড়িয়ে থাকা সাদা পোশাকের একজন পুলিশ সদস্যকে ছিনতাইয়ের ঘটনা জানালে তিনি পয়েন্টে থাকা ট্রাফিক ইন্সপেক্টর মনির ও দায়িত্বরত সার্জেন্ট বাবর হোসেনের শরণাপন্ন হওয়ার পরামর্শ দেন। কামরুন নাহার জানান, ট্রাফিক ইন্সপেক্টর মনির হোসেনের কাছে যাওয়ার পর ছিনতাইয়ের ঘটনা বললেও তিনি ছিনতাইকারীদের আটকের কোন উদ্যোগ গ্রহণ করেননি। পরে তিনি বাসায় চলে যান। এদিকে, মঙ্গলবার সকালে কামরুন নাহার কোতোয়ালী থানায় একটি সাধারণ ডায়েরী করেন। যার নং (৮০২)। সাধারণ ডায়রী করার পর কোতোয়ালী থানার ভারপ্রাপ্ত কর্মকর্তা (তদন্ত) শ্যামল কান্তি ধর, এসআই মনির হোসেন ঘটনাস্থল পরিদর্শন করেন। এসএমপির এডিসি জাবেদ হোসেন জানান, পুলিশ কার্যালয়ের সামনে ছিনতাইয়ের ঘটনাটি অত্যন্ত দুঃখজনক। সিসি ক্যামেরায় ধারন করা ভিডিও ফুটেজ দেখে ছিনতাইকারীদের গ্রেফতার করতে অভিযান চালানো হচ্ছে। তিনি জানান, এঘটনার সময় যারা দায়িত্বে ছিলেন তাদের মধ্যে ট্রাফিক ইন্সপেক্টর মনির হোসেন ও সার্জেন্ট বাবর হোসেনকে পুলিশ লাইনে ক্লোজড করা হয়েছে।ফাইল ছবি।
mugging

শাহজালাল (রহ.) দরগার পশ্চিম প্রান্তে আড়াই লাখ টাকা ছিনতাই
সিলেট নগরীর শাহজালাল (রহ.) মাজারের পশ্চিম প্রান্তে ঝরনার পাড় এলাকায় ছিনতাইয়ের ঘটনা ঘটেছে। সোমবার দুপুর ২টার গ্লোবাল টেক কর্পোরেশন সিকিউরিটি কোম্পানির আড়াই লাখ টাকা ছিনিয়ে নিয়েছে দুর্বৃত্তরা। জানা যায়, ছিনতাইয়ের শিকার গ্লোবাল টেক কর্পোরেশনের ব্যবস্থাপনা পরিচালক ময়নুল করিম চৌধুরী কোম্পানির ম্যানেজার মিজানুর রহমানকে সঙ্গে নিয়ে নগরীর রিকাবিবাজার পূবালী ব্যাংক থেকে আড়াই লাখ টাকা উত্তোলন করেন তিনি। টাকাগুলো ব্র্যাক ব্যাংক সুবিদবাজার শাখায় জমা দেওয়ার জন্য  মোটরসাইকেলযোগে রওনা হন। ঝরনার পাড় এলাকায় পৌঁছামাত্র ৩টি পালসার মোটরসাইকেলে ৭/৮ জন দুর্বৃত্ত তাদের ওপর আক্রমন করে। এ সময় তাদের সঙ্গে থাকা আড়াই লাখ টাকা ছিনিয়ে নিয়ে পালিয়ে যায় দুর্বৃত্তরা। সিলেট মেট্রোপলিটন পুলিশের কোতোয়ালি থানার ভারপ্রাপ্ত কর্মকর্তা (ওসি) আতাউর রহমান জানান তিনি ছিনতাইয়ের কোনো অভিযোগ পাননি।
mugging

ঢাকার নাগরিক নাট্য দলের তিন সদস্যের সাড়ে তিন লাখ টাকা সিলেটে ছিনতাই
সিলেটে শ্যুটিংয়ে আসা নাট্যকার আলী যাকেরের নাগরিক নাট্য দলের তিন সদস্যের সাড়ে তিন লাখ টাকা ছিনতাই হয়েছে। আজ বৃহস্পতিবার সকাল সাড়ে ১১টার দিকে কুয়ারপার গরম দেওয়ান মাজার সংলগ্ন ভিআইপি সড়কে এ ঘটনা ঘটে। সিলেট মেট্রোপলিটন পুলিশের অতিরিক্ত উপ-পুলিশ কমিশনার ও মিডিয়া উইং প্রধান রহমত উল্যাহ বিষয়টি নিশ্চিত করেছেন। সংশ্লিষ্টদের সাথে আলাপ করে জানা গেছে, নাগরিক নাট্য দলের সদস্য হাবিব হোসেন জাবেদ, সুজন ও দেলোয়ার সকাল ১১টার দিকে নগরীর দরগাগেইটস্থ কমার্শিয়াল ব্যাংক অব সিলন থেকে সাড়ে তিন লাখ টাকা উত্তোলন করেন। এরপর একটি ইজিবাইকযোগে তারা নগরীর কাজিরবাজারের মাছ কিনতে যাচ্ছিলেন। পথে গরম দেওয়ান মাজার এলাকায় একটি লাল রঙের পালসার, একটি কালো গ্লামার মোটরসাইকেলসহ তিনটি মোটরসাইকেলে আসা নয়জন ছিনতাইকারী তাদের গতিরোধ করে। এরপর অস্ত্রের মুখে জিম্মি করে ইজিবাইকে থাকা টাকার ব্যাগটি নিয়ে যায়। পুলিশ কর্মকর্তা রহমত উল্লাহ জানান,ছিনতাইয়ের শিকার ব্যক্তিরা গত ২৪ মে থেকে শহরতলীর এয়ারপোর্ট এলাকায় একটি টেলিফিল্মের শুটিং করছেন।  ছিনতাইয়ের শিকার ব্যক্তিরা নাট্যকার আলী যাকেরের নাগরিক নাট্যদলের সদস্য। তিনি জানান, পুলিশ ছিনতাইকারীদের ধরতে অভিযান চালাচ্ছে।
mugging

সিলেট নগরীর উপশহরে নতুন থানা এবং নগরজুড়ে ক্যামেরা বসানোর উদ্যোগ পুলিশ কমিশনারের
সিলেট মেট্রোপলিটনে আরেকটি থানা করার উদ্যোগ নিয়েছে পুলিশ প্রশাসন। নগরীর উপশহর এলাকায় নতুন এই থানা হবে। একই সঙ্গে নগরজুড়ে ৫০টি সিসি ক্যামেরা বসানোরও উদ্যোগ নেওয়া হয়েছে। বৃহস্পতিতবার এসব তথ্য জানিয়েছেন মেট্রোপলিটন পুলিশের কমিশনার মিজানুর রহমান। টিলাগড়ের একটি কমিউনিটি সেন্টারে আয়োজিত শাহপরান থানার ওপেন হাউজ ডে অনুষ্ঠানে পুলিশ কমিশনার বলেন, সিলেটের ছিনতাইর অভিযোগটি সব চেয়ে বেশি। ছিনতাই রোধে নগড়জুড়ে ৫০টি সিসি ক্যামেরা বসানোর উদ্যোগ আমরা নিয়েছি। এ ব্যাপারে সরকারি তরফে কোনো বরাদ্দ না থাকায়, স্পন্সর খোঁজা হচ্ছে জানিয়ে কমিশনার বলেন, সেটি হলেই পুরো নগরীকে আমরা সার্বক্ষণিক নজরদারির মধ্যে রাখতে পারব। এতে ঘনঘন মোরসাইকেল চুরি যেমন রোধ হবে, তেমনি ছিনতাইকারীদেরও গ্রেফতার করা সম্ভব হবে। শাহপনার থানার অবস্থান এক প্রান্তে হওয়ায় কমিশনার বলেন, আমরা চাচ্ছি উপশহরে একটি থানা করতে। সিটি করপোরেশনের করা উপশহরের নকশায় থানার জন্যে জায়গা রয়েছে উল্লেখ করে তিনি বলেন, শিগগিরই আমরা এ ব্যাপারে আলাদাভাবে উপশহরবাসীর সঙ্গে বসে জায়গা ও থানা নির্মাণের বিষয়ে বিস্তারিত আলোচনা করব। কোন কোন এলাকাকে উপশহরের আওয়তায় নেওয়া হবে সেটি জনপ্রতিনিধি ও রাজনীতিবিদদের সঙ্গে আলোচনা করে নির্ধারণ করা হবে। থানা নির্মাণে বিলম্ব হলে, একটি পুলিশ তদন্ত কেন্দ্র শিগগির উপশহরে বসানো হবে বলে তিনি জানান। টিলাগড় পয়েন্টের যানজট নিরসনে এখানে ট্রাফিক পুলিশ মোতায়েনের ব্যবস্থা নেওয়ার জন্যে সংশ্লিষ্টদের নির্দেশনা দেন। একই সঙ্গে ইউনিয়নের রিকশা যাতে নগরীতে প্রবেশ করতে না পারে সে ব্যাপারেও নির্দেশনা দেন তিনি। টিলাগড় থেকে শাহপরান রোডের অবৈধ টঙ দোকানগুলো উচ্ছেদ করতে ২/৩দিনের সময় দিয়ে এলাকাই মাইকিং করার জন্যে শাহপরান থানার ওসি সাখাওয়াত হোসেনকে নির্দেশ দেন পুলিশ কমিশনার। এরমধ্যে টঙ দোকান স্বেচ্ছায় উচ্ছেদ না করলেও ৭দিনের মধ্যে পুলিশি অভিযান চালিয়ে সেগুলো উচ্ছেদেরও নির্দেশনা দেন। এমসি কলেজসহ সব শিক্ষাপ্রতিষ্ঠানে কোনো রকমের মাস্তানি যাতে না হয়, সে ব্যাপারে সতর্ক থাকতেও পুলিশকে নির্দেশ দিয়ে কমিশনার বলেন, তালতলা থেকে অস্ত্রসহ ছাত্রলীগের তিন ক্যাডারকে আটকের পর অনেকে প্রভাবশীলী রাজনীতিকই তাদের ছেড়ে দেওয়ার তদবির করেছিলেন। কিন্তু তিনি তাদের কথায় কর্ণপাত করেননি। আটক ক্যাডারা কলেজ-বিশ্ববিদ্যালয়ের শিক্ষার্থী ছিল উল্লেখ করে তিনি বলেন, শিক্ষাপ্রতিষ্ঠানে কোনো ধরণের মাস্তানি সহ্য  করা হবে না। ওপেন হাউজ ডে অনুষ্ঠানে উপস্থিত ছিলেন উপসহকারী পুলিশ কমিশনার (দক্ষিণ) মুশফিকুর রহমান ও (উত্তর) জেদান আল মুসা, শাহপরান থানার ওসি সাখাওয়াত হোসেন, ২০ নং ওয়ার্ড কাউন্সিলর আজাদুর রহমান আজাদ, ২২ নং ওয়ার্ড কাউন্সিলর মিসবাহ উদ্দিন আহমদ, টুলটিকর ইউনিয়নের সাবেক চেয়ারম্যান আজিজুর রহমান মানিক। অন্যান্যের মধ্যে বক্তব্য রাখেন, অধ্যাপক সৈয়দ মকসুদ আহমদ, আব্দুর রশিদ তুহিন, শাহীন আহমদ শামীম, মো, ফখরুল ইসলাম, মুহিউদ্দিন, ডা. জিয়াউল ইসলাম, মুখলেছ আহমদ
undefined

বৃহস্পতিবার সিলেট বিভাগে পেট্রোল পাম্প ও সিএনজি স্টেশনে ধর্মঘটের হুমকি
সিলেট শহরতলীর পীরের বাজারের আর রাহমান পেট্রোল পাম্প ও সিএনজি ফিলিং স্টেশনের স্বত্ত্বাধীকারী মুজিবুর রহমান মানিকের কাছ থেকে ছিনতাইকৃত টাকা উদ্ধার ও ছিনতাইকারীদের গ্রেফতারে প্রশাসনকে আল্টিমেটাম দিয়েছে বাংলাদেশ পেট্রোল পাম্প, সিএনজি ও ট্যাংকলরি মালিক অ্যাসোসিয়েশন, সিলেট বিভাগীয় কমিটি। ৪৮ ঘন্টার মধ্যে টাকা উদ্ধার ও ছিনতাইকারীদের গ্রেফতার করা না হলে বৃহস্পতিবার ভোর থেকে সিলেট বিভাগের সকল পেট্রোল পাম্প ও সিএনজি স্টেশনে অনির্দিষ্টকালের ধর্মঘট শুরু হবে বলে হুমকি দিয়েছেন অ্যাসোসিয়েশনের নেতারা। সোমবার রাত ১০টায় অ্যাসোসিয়েশনের মিরাবাজারস্থ কার্যালয়ে জরুরি সভায় এ ঘোষণা দেয়া হয়। সভায় প্রত্যেক পেট্রোল পাম্প ও সিএনজি স্টেশনে লাইসেন্সকৃত অস্ত্র রাখার অনুমতি দিতে প্রশাসনের প্রতি জোর দাবি জানানো হয়। এদিকে, অ্যাসোসিয়েশনের সিলেট’র সভাপতি জুবায়ের আহমদ চৌধুরীর সভাপতিত্বে এবং সাধারণ সম্পাদক আমিরুজ্জামান চৌধুরী দুলুর পরিচালনায় সভায় ট্যাংক লরি মালিক সমিতি,বাংলাদেশ পেট্রোলিয়াম ডিলার্স ডিস্ট্রিবিউটর্স এজেন্টস এন্ড পেট্রোল পাম্প ওনার্স এসোসিয়েশন, বাংলাদেশ সিএনজি ফিলিং স্টেশন এন্ড কনভার্সন ওয়ার্কসপ ওনার্স অ্যাসোসিয়েশন এর নেতারা উপস্হিত ছিলেন। উল্লেখ্য,গত রোববার তামাবিল সড়কের চামেলীবাগ এলাকা থেকে মেসার্স আর রহমান এন্ড সন্স পেট্রোল পাম্প ও সিএনজি স্টেশনের স্বত্তাধিকারী মুজিবুর রহমান মানিকের ৬ লাখ ৬৮ হাজার টাকা ছিনিয়ে নেয় কয়েকজন ছিনতাইকারী।
undefined

শেরপুরে পুলিশ-ডাকাত বন্দুকযুদ্ধে সিনিয়র এএসপিসহ পাঁচ পুলিশ ও ১১ ডাকাত আহত: আগ্নেয়াস্ত্র গুলি উদ্ধার
সিলেট বিভাগের জেলার সঙ্গমস্থল শেরপুরে পুলিশ-ডাকাত বন্দুকযুদ্ধে সিনিয়র সহকারী পুলিশ সুপার সিরাজুল হুদাসহ পাঁচ পুলিশ ও ১১ ডাকাত আহত হয়েছেন। এ সময় চারটি দেশীয় আগ্নেয়াস্ত্র, ২০ রাউন্ড গুলি ও বিভিন্ন সরঞ্জামাদিসহ আন্তঃজেলা ডাকাত দলের ১১ সদস্যকে গ্রেফতার করেছে মডেল থানা পুলিশ।রোববার রাত ১২টায় এ ঘটনা ঘটে। মৌলভীবাজার পুলিশ জানায়, গোপন সংবাদের ভিত্তিতে সিনিয়র সহকারী পুলিশ সুপার সিরাজুল হুদার নেতৃত্বে মডেল থানা পুলিশের একটি বিশেষ দল শেরপুর এলাকায় অভিযান চালায়। এ সময় চারটি দেশীয় আগ্নেয়াস্ত্র, ২০ রাউন্ড গুলি ও ডাকাতি কাজে ব্যবহৃত বিভিন্ন সরঞ্জামাদি উদ্ধার করা হয়। এক পর্যায়ে ডাকাত দল পুলিশকে লক্ষ্য করে গুলি ছুঁড়লে পুলিশও পাল্টা গুলি ছোঁড়ে। এতে ডাকাত দলের ১১ সদস্যকে গ্রেফতার করা হয় এবং সহকারী পুলিশ সুপার সিরাজুল হুদাসহ পাঁচ পুলিশ ও ১১ ডাকাত আহত হয়। পরে গ্রামবাসীর সহায়তায় পুলিশ আন্তঃজেলা ডাকাত দলের ১১ সদস্যকে গ্রেফতার করে। এদের মধ্যে ডাকাত দলের দুই সদস্য গুলিবিদ্ধ হয়। আহত পুলিশ সদস্যরা মৌলভীবাজার হাসপাতালে প্রাথমিক চিকিৎসা নিলেও গুলিবিদ্ধ ডাকাত সদস্যরা চিকিৎসাধীন রয়েছে। ডাকাতদের নাম জানা যায়নি। গ্রেফতারকৃত ডাকাতরা জানায়, সিলেটের গোয়ালাবাজার এলাকায় ডাকাতির জন্য শেরপুর এলাকায় তারা জড়ো হয়েছিল। মডেল থানার অফিসার ইনচার্জ আব্দুছ ছালেক জানান, বিগত কয়েকদিন ধরে চুরি, ডাকাতি ও ছিনতাই বেড়ে গেছে। গ্রেফতারকৃতদের বিরুদ্ধে সিলেট জেলার বিভিন্ন থানায় মামলা রয়েছে।
crossfire

আবারো দিনে দুপুরে ছিনতাই:মেজরটিলায় প্রাইভেট কার ভাঙচুর করে ব্যবসায়ীর ৬ লাখ টাকা লুটে নিয়েছে দুর্বৃত্তরা
আবারো দিনে দুপুরে ছিনতাইয়ের ঘটনা ঘটেছে।সিলেট শহরতলীর মেজরটিলায় প্রাইভেট কার ভাঙচুর করে এক ব্যবসায়ীর কাছ থেকে ৬ লাখ টাকা ছিনিয়ে নিয়েছে দুর্বৃত্তরা। এসময় ছিনতাইকারীদের মারধরে ব্যবসায়ীসহ তার পেট্রোল পাম্পের ৩ জন আহত হয়েছেন। আহতদের সিলেট এমএজি ওসমানী মেডিকেল কলেজ হাসপাতালে ভর্তি করা হয়েছে। রোববার দুপুরে মেজরটিলা চামেলীবাগ এলাকায় এ ঘটনা ঘটে। ব্যবসায়ী পীরের বাজার আর রাহমান পেট্রোল পাম্পের মালিক মুজিবুর রহমান প্রাইভেট কার যোগে সিলেট শহরের দিকে আসছিলেন। চামেলীবাগ এলাকায় আসার পর ৬টি মোটর সাইকেলে কয়েকজন ছিনতাইকারী তাদের গতিরোধ করে গাড়ি ভাঙচুর করে। পরে তাদের কাছ থেকে প্রায় ৬ লাখ টাকা ছিনিয়ে নেয়। ছিনতাইকারী এই চক্রকে ধরতে পুলিশ তৎপরতা শুরু করেছে।
mugging

সিলেটে দিনে-দুপুরে অস্ত্রের মুখে ২২ লাখ টাকা ছিনতাই
সিলেটে দিনে-দুপুরে অস্ত্রের মুখে ২২ লাখ টাকা ছিনিয়ে নিয়েছে দুর্বৃত্তরা।সোমবার দুপুরে নগরীর নয়াসড়কের কিশোরী মোহন বালিকা উচ্চবিদ্যালয়ের সামনে এ ঘটনা ঘটে বলে পুলিশ জানিয়েছে। মহানগর পুলিশের অতিরিক্ত উপ-কমিশনার রহমত উল্লাহ জানান, বেলা ২ টায় ফতেহপুর চা বাগানের ব্যবস্থাপক মোহাম্মদ ইয়াহইয়া এবি ব্যাংক দরগা গেইট শাখা থেকে ২২ লাখ টাকা উত্তোলন করে প্রাইভেটকারযোগে তার পুরানলেনস্থ বাসায় যাচ্ছিলেন। নগরীর নয়াসড়কে আসামাত্র ৪ টি মোটরসাইকেলযোগে ৭-৮ জন দুর্বৃত্ত তার গাড়ি আটকিয়ে ভাংচুর করে অস্ত্রের মুখে ২২ লাখ টাকা ছিনিয়ে নিয়ে যায়। মহানগর গোয়েন্দা পুলিশের অতিরিক্ত উপ-কমিশনার  মোঃ জাবেদুর রহমান জানান, ছিনতাইকারীদের গ্রেফতার ও লুন্টিত টাকা উদ্ধারে বিভিন্ন স্থানে অভিযান চলছে। এ ঘটনায় মামলা দায়েরের প্রস্তুতি চলছে বলে জানান কোতোয়ালী থানার সহকারী পুলিশ কমিশনার (এসি) জ্যুতির্ময়।
mugging

জৈন্তাপুরে পুলিশ ছিনতাইকারীকে ছেড়ে দেয়ার গুজব: থানা ঘেরাও, অগ্নিসংযোগ
জৈন্তাপুর উপজেলায় স্থানীয়দের হাতে আটককৃত ছিনতাইকারীকে পুলিশ ছেড়ে দেওয়ার গুজবে থানা ঘেরাও করে বিক্ষোভ করেছেন পাঁচ গ্রামের বাসিন্দারা। তারা থানা ঘেরাও করে সিলেট-তামাবিল সড়ক অবরোধ করে টায়ারে অগ্নিসংযোগ করেন। আজ শনিবার দুপুরে এ ঘটনাটি ঘটে। স্থানীয়রা জনায়, উপজেলার নিজপাট ইউনিয়নের গৌরীশংকর গ্রামের আলতাফুর রহমানের ছেলে জমির উদ্দিন (৩২) এর বিরুদ্ধে এলাকায় চুরি, ডাকাতি ও  ছিনতাইসহ নানা অপকর্মে জড়িত থাকার অভিযোগ রয়েছে। বৃহস্পতিবার রাতে চাপাতিসহ আটক করে গণধোলাই দেয় গ্রামবাসী। পরে শুক্রবার স্থানীয় ইউপি চেয়ারম্যান মঞ্জুর এলাহীর মাধ্যমে জমিরকে থানা পুলিশের কাছে হস্তান্তর করা হয়। এরপর আহত জমিরকে স্থানীয় স্বাস্থ্য কমপ্লেক্সে নেয়া হলে কর্তব্যরত চিকিৎসক তাকে সিলেট এমএজি ওসমানী হাসপাতালে রেফার্ড করেন। এরপর তাকে সিলেটে নিয়ে যাওয়ার পথে `ছেড়ে দিয়েছে পুলিশ` এমন গুজবে ক্ষুব্দ হয়ে ওঠেন স্থানীয় গ্রামবাসি। জৈন্তাপুর থানার এসআই নাছির উদ্দিনকে নিজপাট ইউপি চেয়ারম্যান মঞ্জুর এলাহী ফোন করলে তার সাথে দুর্ব্যবহার করেন নাছির। এ নিয়ে আরো ক্ষুব্দ হয়ে স্থানীয় পাঁচ গ্রামবাসী জৈন্তাপুর থানা ঘেরাও করেন। তারা দুপুরে থানার সামনে সিলেট-তামাবিল সড়ক অবরোধ করে টায়ারে অগ্নিসংযোগ করেন। পরে স্থানীয় বিশিষ্ট ব্যক্তিদের চেষ্টায় অবরোধ ও ঘেরাও তুলে নেয়। এ ব্যাপারে জৈন্তাপুর থানার অফিসার ইনচার্জ শফিউল কবির জানান, জমিরকে ছেড়ে দেয়ার প্রশ্নই ওঠে না। কারণ তার অবস্থা আশঙ্কাজনক হওয়ায় পুলিশ তাকে নিজের আওতায় না এনে হাসপাতালে পাঠায়। সে হাসপাতালে চিকিৎসাধীন।
undefined

ইসলামের আলোকে দেশ পরিচালনার জন্য প্রধানমন্ত্রীর প্রতি আহ্বান আল্লামা শফির
ইসলাম ও পবিত্র কুরআনের আলোকে দেশকে পরিচালনা করার জন্য প্রধানমন্ত্রী শেখ হাসিনার প্রতি উদাত্ত আহ্বান জানিয়েছেন বাংলাদেশ হেফাজতে ইসলামে আমীর আল্লামা শাহ আহমদ শফি। পাশাপাশি এ কাজে বর্তমান সরকারকে সহযোগিতা করতে আলেম ওলামা ও ধর্মপ্রাণ মুসল্লিদের প্রতিও আহ্বান জানিয়েছেন তিনি। আজ শনিবার সিলেটের গোলাপগঞ্জে মার্ভেলাস টাওয়ার শুভ উদ্বোধন ও দোয়া মাহফিলে প্রধান অতিথির বক্তব্যে তিনি এ আহ্বান জানান। আল্লামা শফি বলেন, ইসলামের জন্য সকলকে মেহনত করতে হবে। ইমান ও আকিদার পাশাপাশি দেশের সার্বভৌমত্ব রক্ষা করা সবার দায়িত্ব। ইসলামী আন্দোলনের মাধ্যমে দুনিয়া ও আখেরাত জয় করা সম্ভব। সমগ্র দেশে চুরি, ডাকাতি, সন্ত্রাসী, ছিনতাই, শিরকী কার্যকলাপ থেকে বিরত থাকার জন্য উপস্থিত সবাইকে শপথ বাক্য পাঠ করান তিনি। তিনি বলেন, ইসলামী নির্দেশ মতে এ দেশের মানুষ চলাফেরা করলে সমগ্র দেশ সু-শৃঙ্খল হয়ে চলবে। বাংলাদেশসহ বিশ্বে ইসলাম প্রচার করা ওলামাদের নৈতিক দায়িত্ব। মৃত্যুর আগ পর্যন্ত ইসলাম প্রচার ও ইসলামের মেহনত করার জন্য সকল ধর্মপ্রাণ মুসল্লির প্রতি আহবান জানান তিনি। গোলাপগঞ্জ উপজেলা সদরের মার্ভেলাস টাওয়ার প্রাঙ্গণে আয়োজিত উদ্বোধনী অনুষ্ঠান ও দোয়া মাহফিলে শায়খুল হাদীস মাওলানা হিলাল উদ্দিন আহমদের সভাপতিত্বে ও হাফিজ মাওলানা আব্দুল আহাদ ও মার্ভেলাস টাওয়ারের পরিচালক নুরুল হুদার যৌথ উপস্থাপনায় বিশেষ অতিথি হিসেবে বক্তব্য রাখেন হেফাজতে ইসলাম বাংলাদেশের মহাসচিব আল্লামা মুহাম্মদ জুনায়েদ বাবুনগরী, গোলাপগঞ্জ পৌরসভার মেয়র সিরাজুল জব্বার চৌধুরী প্রমুখ। অনুষ্ঠানে অন্যদের মধ্যে উপস্থিত ছিলেন, মাওলানা খলিলুর রহমান, হেফাজতে ইসলাম বাংলাদেশ গোলাপগঞ্জ উপজেলার সাধারণ সম্পাদক মাওলানা আব্দুল গফফার, মার্ভেলাস টাওয়ারের অন্যতম পরিচালক সামছুল হুদা, হেফাজতের অন্যতম নেতা মাওলানা ইকবাল হোসাইন, সাংবাদিক সুহেদুর রহমান সুহেদ, মাওলানা আব্দুল জলিল, গোলাপগঞ্জ রিপোটার্স ইউনিটির সভাপতি সৈয়দ জেলওয়ার হোসেন স্বপন, সহ-সভাপতি হারিছ আলী, অর্থ সম্পাদক জালাল আহমদ চৌধুরী, সাংবাদিক জাহিদুল ইসলাম, এমরান আহমদ, কেএম আব্দুল্লাহ ও আল আমিন, ক্বারী ছৈয়িদ আহমদ প্রমুখ।
TETUL

সিলেটে বেড়াতে এসে ছিনতাইয়ের শিকার জিটিভি`র সাংবাদিক
সিলেটে বেড়াতে এসে ছিনতাইয়ের শিকার হয়েছেন জিটিভি`র ঢাকা অফিসের স্টাফ রিপোর্টার রুহুল আমিন তুহিন ও তার স্ত্রী। শুক্রবার বিকাল সাড়ে ৫টার দিকে সিলেট নগরীর বন্দরবাজার এলাকায় তারা ছিনতাইয়ের শিকার হন। রুহুল আমিন তুহিন জানান, বেড়ানোর জন্য স্ত্রীকে নিয়ে তিনি সিলেট এসেছেন। শুক্রবার বিকেল সাড়ে ৫টার দিকে সিলেট নগরীর বন্দরবাজার এলাকায় সিএনজি অটোরিকশায় বসে থাকা অবস্থায় এক ছিনতাইকারী টান দিয়ে তার স্ত্রীর হাত ব্যাগ ছিনিয়ে নিয়ে পালিয়ে যায়। তিনি আরো জানান, ওই ব্যাগে একটি আইফোন, দশ হাজার টাকা এবং ব্যাংকের ক্রেডিট কার্ড ছিল। নগরীর কোতোয়ালী থানার অফিসার ইনচার্জ সুহেল আহমদ জানান, ছিনতাইকারীকে ধরতে পুলিশ তৎপরতা শুরু করেছে।
mugging

’ওই মিয়া ট্যাকা দেন, নইলে ভুড়ি কাটুম’
রাজধানীর ধানমন্ডির ২৭ নম্বর রোডের ট্রান্সপারেন্সি ইন্টারন্যালনাল বাংলাদেশের (টিআইবি) কার্যালয় থেকে বেরিয়ে আসাদ গেইট হয়ে জাতীয় সংসদে ঢুকছিলেন পাবনা অ্যাডওয়ার্ড কলেজের অধ্যাপক আবদুর রকিব। আড়ং এর সামনে আসার পর এক যুবক তার পায়ে পারা দিয়ে ধমক দিয়ে উঠেন-‘আমার পায়ে পারা দিলেন ক্যান? হঠাৎ এ ঘটনায় ভড়কে যান অধ্যাপক। ছেলের বয়সী ওই যুবককে বিনয়ের সঙ্গে বলেন, ‘আমি তো পারা দেয়নি। আপনিই তো  ইচ্ছা করে পায়ে পা লাগালেন।’ এ কথা বলেই আবার হাঁটা শুরু করেন তিনি। কিন্তু সামনে দাঁড়িয়ে পথ আটকে অধ্যাপককে ওই যুবক জেরা করেন. ‘আপনি পথে-ঘাটে এই রকম কইরে চলাফেরা করেন ক্যান?’ এবার বিরক্ত হন অধ্যাপক। গলা চড়িয়ে বলেন, ‘বাজে কথা বলবেন না। আমার তাড়া থাকায় দ্রুত হাঁটছি ঠিকই কিন্তু আপনাকে পারা দেয়নি।’ ইতোমধ্যে আরো দুই যুবক এসে ঘিরে ধরেন তাকে। প্রথম যুবকটি বলেন- ‘এত গলা উচা করে কতা কন ক্যান? আপনে কি আমারে চিনেন? আমারে এই এলাকার সবাই চিনে। আমার নামের আগে পেটকাটা আছে। কারণ আমি মানুষের ভুরি কাটি।’ এবার আবার ভড়কে যান অধ্যাপক। আশপাশ দিয়ে অনেকেই হেঁটে যাচ্ছেন। কিন্তু কারো কোনো ভ্রুক্ষেপ নেই। নিজেকে যথাসম্ভব শান্ত রেখে বলেন, ‘আমি যদি আপনার পায়ে পারা দিয়েও থাকি, তাহলে সরি বলছি। বিনয়ের সঙ্গে সরি বলছি।’ ভিতু অধ্যাপককে পেয়ে বসেন ওই তিন যুবক। এবার বলেন, ‘ওই মিয়া আপনি থাকেন কই? আমাদের মিষ্টি খাওয়ার ট্যাকা দেন, নইলে ভুড়ি কাটমু।’ ভয় পেয়ে নিজের পরিচয় দেন তিনি। কিন্তু দমে যান না তারা। তাই মানিব্যাগ বের করেন অধ্যাপক। কিন্তু বের করার পরই মানিব্যাগটি ছিনিয়ে নিয়ে চলে যায় ওই তিন যুবক। ভয় আর বিস্ময় নিয়ে তাকিয়ে থাকেন অধ্যাপক। বুধবার সকালের ঘটনা এটি। দুপুরে জাতীয় সংসদের গ্রন্থাগারে ওই অধ্যাপকের সঙ্গে কথা হয় এই প্রতিবেদকের। পাবনার অ্যাডওয়ার্ড কলেজের এই অধ্যাপক ছুটি কাটাতে ঢাকায় এসেছেন। আর জাহাঙ্গীর নগর বিশ্ববিদ্যালয়ের অধীনে ফেলোশিপ নিয়ে জাতীয় সংসদের উপর গবেষণা করছেন। ওই গবেষণার কাজেই টিআইবির কার্যালয় ও সংসদের গ্রন্থাগারে যাওয়া। সকালের ওই ঘটনার পর তিনি মানসিকভাবে খুবই বিপর্যস্ত আছেন বলে জানান। সংবিধান ও সংসদের কার্যপ্রণালী বিধির প্রতিটি ধারা তার মুখস্ত হলেও এখন কিছুই মনে করতে পারছেন তিনি। অধ্যাপক রকিব আক্ষেপ করে বলেন, ‘আমাকে দেখতে নিরীহ, গোবেচারা আর হাতে ব্যাগ থাকায় তারা আমার উপর এ ধরনের আক্রমন করেছে। বুঝতে পেরেছে আমি গ্রাম থেকে এসেছি।’ এই ঘটনার পর ওই স্থান পরিদর্শনে গেলে ওইসব যুবকদের পাওয়া যায়নি। ছিল না কোনো পুলিশও। তবে আসাদ গেইটে কয়েকজন পুলিশ দায়িত্বে ছিলেন। এই ঘটনার বিস্তারিত জানিয়ে তাদের কাছে জানতে চাইলে নাম প্রকাশ না করার শর্তে একজন বলেন, এ ধরনের অভিযোগ তাদের কাছেও আছে। বিশেষ করে রাজধানীর রমনা পার্ক, সোহরাওয়ার্দী উদ্যান এবং গুলিস্তানে এই ধরনের ঘটনা বেশি ঘটে। পুলিশ এই সব অপরাধ দমনে তৎপর রয়েছে।
mugging

দক্ষিণ সুরমা থানার ওপেন হাউস ডে: দুই পুলিশ সদস্যকে সাময়িক বরখাস্ত
সিলেটে দক্ষিণ সুরমা থানার ওপেন হাউস ডে অনুষ্ঠানে দুই পুলিশ সদস্যকে সাময়িক বরখাস্ত করা হয়েছে। মামলার চার্জশীট দিতে বিলম্ব করায় উপ-পরিদর্শক (এসআই) মাহবুবুর রহমান ও চাঁদা আদায়ের অভিযোগে কনস্টেবল রাব্বানিকে সাময়িক বরখাস্তের এ আদেশ দেন মহানগর পুলিশ কমিশনার মিজানুর রহমান। উপ-পুলিশ কমিশনার (দক্ষিণ) মুশফিকুর রহমানের সভাপতিত্বে মঙ্গলবার দুপুরে দক্ষিণ সুরমা থানা কম্পাউন্ডে ওপেন হাউস ডে অনুষ্ঠিত হয়। এতে প্রধান অতিথি বক্তব্যে মহানগর পুলিশ কমিশনার মিজানুর রহমান সিলেটের ফল ব্যবসায়ীদের সতর্ক করে বলেন, প্রতিটি দোকানে ফরমালিন পরীক্ষার জন্য মেশিন রাখতে হবে। এছাড়া মালামাল নিয়ে আসা ট্রাক যাতে যানজট সৃষ্টি না করে, কেন্দ্রিয় বাস টার্মিনালের মতো নিজস্ব স্বেচ্ছাসেবী দ্বারা নিয়ন্ত্রণ করতে হবে। এসময় অপরাধ নিয়ন্ত্রণে পুলিশকে আরো কঠোর হওয়ার নির্দেশনা দিয়ে তিনি বলেন, ঈদ বাজারে যাতে কোন ধরনের ছিনতাই অপকর্ম না হয় সেদিকে সতর্ক দৃষ্টি রাখতে হবে থানা পুলিশকে। এর আগে উপস্থিত লোকজনের মধ্যে বক্তব্যে দক্ষিণ সুরমার তেতলী ইউনিয়নের সাবেক চেয়ারম্যান ময়নুল ইসলাম অভিযোগ করেন, একটি মামলার চার্জশীট তৈরিতে কয়েকমাস ধরে অপেক্ষা করতে হয়েছে তাকে। টাকা না দেওয়ায় এসআই মাহবুব চার্জশীট দেননি। এ অভিযোগের প্রেক্ষিতেকমিশনার মিজানুর রহমান তাক্ষণিক এসআই মাহবুবের অবস্থান জানতে চান। মহানগরীর জালালাবাদ থানায় কর্মরত এসআই মাহবুবকে সাময়িক বরখাস্তের জন্য সংশ্লিষ্টদের নির্দেশ দেন। এছাড়া দক্ষিণ সুরমার চন্ডিপুল এলাকায় গাড়ি থেকে চাঁদাবাজির তথ্য প্রমাণের ভিত্তিতে কনস্টেবল রাব্বানিকে বরখাস্তের এ আদেশ দেন তিনি। দক্ষিণ সুরমা থানার ভারপ্রাপ্ত কর্মকর্তা (ওসি) মোঃ মুরসালিনের পরিচালনায় অনুষ্ঠানে উপস্থিত ছিলেন, অতিরিক্ত উপ-কমিশনার (দক্ষিণ) জেদান আল মুসা, সহকারী কমিশনার (এসি) মো. নাসির। এছাড়া এলাকার বিভিন্ন শ্রেণী-পেশার লোকজন ওপেন হাউস ডে অনুষ্ঠানে উপস্থিত ছিলেন।
undefined

স্বাক্ষী দেয়ার জের,মে দিবসে নির্মাণ শ্রমিক বড় ভাইকে কে কুপিয়ে হত্যা
সিলেট নগরীর শামীমাবাদে প্রকাশ্য দিবালোকে মে দিবসে এক নির্মাণ শ্রমিককে কুপিয়ে হত্যা করা হয়েছে। নিহত ইসলাম হোসেন (৩৫) শামীমাবাদ আবাসিক এলাকার ১২৬নং বাসার ভাড়াটিয়া তোতা মিয়ার ছেলে। তাদের গ্রামের বাড়ি বালাগঞ্জ উপজেলায়। নিহত ইসলাম হোসেনের ছোট ভাই আরমান হোসেন জানান, রবিবার বিকাল সোয়া ৫টার দিকে ৬/৭ জন যুবক বাসায় গিয়ে ইসলাম হোসেনকে খোঁজে। তাদের মধ্যে তিনজন নিজেদেরকে জামাল, কবির ও নূর মেম্বারের ছেলে রানা বলে পরিচয় দেয়। এসময় ইসলাম বাসায় নেই বলে জানালে তারা ফিরে যায়। বিকাল সাড়ে ৫টার দিকে শামীমাবাদ এলাকার ৭নং রোডের ৬নং গলির লেচু মিয়ার বাসার সামনে ইসলাম হোসেনকে পেয়ে তার উপর হামলা চালায় জামাল, কবির ও রানাসহ ৬/৭ জন। তাদের ছুরিকাঘাতে গুরুতর আহত ইসলাম হোসেনকে সিলেট ওসমানী মেডিকেল কলেজ হাসপাতালে ভর্তি করা হলে রাত ৮টায় তিনি মারা যান। আরমান জানান, গত ২৮ এপ্রিল সিলেট নগরীর জিন্দাবাজার মহিলা কলেজের সামনে জামাল ও কবির একটি ছিনতাই করে। আর এ ঘটনার প্রত্যক্ষদর্শী হিসেবে স্বাক্ষী দেন ইসলাম হোসেনের ছোট ভাই আসাদ। এতে ক্ষুব্ধ হয় জামাল ও কবির। তাছাড়া জামাল ও কবির প্রায় সময় ইসলাম হোসেনের কাছে চাঁদা দাবি করতো বলেও জানান আরমান। আর এসব ঘটনার জের ধরেই তারা এ হত্যাকান্ড ঘটিয়েছে। এদিকে, ইসলাম হোসেনের উপর হামলার সংবাদ পেয়ে সিলেট কোতোয়ালি থানা পুলিশ ঘটনাস্থল পরিদর্শন ও স্থানীয় লোকজনের সাথে ঘটনা সম্পর্কে কথা বলে। হাসপাতালে ইসলাম হোসেনের মৃত্যু হলে ওসি সুহেল আহমদের নেতৃত্বে কোতোয়ালি থানা  পুলিশ শামীমাবাদ এলাকায় অভিযান চালায়। তবে দীর্ঘ সময় ধরে অভিযান চালানো হলেও হত্যাকান্ডের সাথে জড়িত কাউকেই গ্রেফতার করতে পারেনি।
terrorism
murder

সিলেটে নগরীর খাসদবিরে আসামি ধরতে গিয়ে সংঘর্ষ: পুলিশের গুলি,মহিলাসহ আহত ৯
সিলেটে নগরীর খাসদবিরে  মামলার আসামি ধরতে গিয়ে পুলিশ ও আসামী পক্ষের লোকজনের মধ্যে সংঘর্ষের ঘটনা ঘটেছে। এ সময় পুলিশ গুলি চালায়। এতে পুলিশ সহ আহত হয়েছেন ৯ জন।গুলিবিদ্ধ হয়েছেন এক মহিলাসহ দুইজন।মঙ্গলবার সন্ধ্যা ৭টার দিকে নগরীর খাসদবীরে এ ঘটনা ঘটে। প্রত্যক্ষদর্শী সূত্রে জানা যায়- খাসদবীর এলাকা থেকে ডাকাতি মামলার আসামী কামরান, শপু ও সিরাজকে গ্রেফতার করে বিমানবন্দর থানা পুলিশ। তাদেরকে খাসদবীর দারুস সালাম মাদরাসা সংলগ্ন রফিক মিয়ার দোকানের সামনে আসার পর আসামীদের আত্মীয় স্বজনরা হামলা চালায়। এসময় তারা আসামীদের ছিনিয়ে নেয়ার এবং পুলিশ বহনকারী সিএনজি অটোরিকশায় আগুন দেয়ার চেষ্টা করে। পরিস্থিতি নিয়ন্ত্রণে আনতে পুলিশ ৮ রাউন্ড গুলি ছুঁড়ে। এতে সিতারা বেগম ও সোহাগ আহমদ নামের দুইজন গুলিবিদ্ধ হন। তাদেরকে সিলেট এমএজি ওসমানী মেডিকেল কলেজ হাসপাতালে ভর্তি করা হয়েছে। আসামীদের আত্মীয়-স্বজনদের হামলায় চার পুলিশ সদস্যও আহত হন। এ ব্যাপারে বিমানবন্দর থানার ওসি গৌসুল হোসেন বলেন, গ্রেফতারকৃতদের বিরুদ্ধে ডাকাতিসহ বিভিন্ন অভিযোগে মামলা রয়েছে। তাদেরকে গ্রেফতারের পর পুলিশের উপর হামলা চালানো হয়। এতে চার পুলিশ সদস্য আহত হন। পরিস্থিতি নিয়ন্ত্রণে আনতে পুলিশ ৮ রাউন্ড গুলি ছুঁড়েছে।
crossfire

বিয়ানীবাজার যাবার কথা বলে চালককে হত্যা করে সিএনজি ছিনতাই : আটক ৫
বিয়ানীবাজারে চালককে ধারালো অস্ত্রদিয়ে খুন করে অটোরিক্সা নিয়ে পালানোর সময় জনতার সহায়তায় পুলিশ ৫ ছিনতাইকারীকে আটক করেছে।রোববার মধ্যরাতে বিয়ানীবাজার-শিকপুর সড়কের তক্তারপুল এলাকায় এ দুর্ধর্ষ ঘটনাটি ঘটে। এ ঘটনায় নিহতের ভাই বাদি হয়ে থানায় হত্যা মামলা দায়ের করেছেন। সোমবার বিকালে আদালতের মাধ্যমে ধৃত ছিনতাইকারিদের জেলহাজাতে প্রেরণ করা হয়েছে। পুলিশ জানায়, ধৃত পাঁচ ছিনতাইকারী সিলেটের কদমতলী থেকে  বিয়ানীবাজারে যাবার কথা বলে অটোরিক্সা (সিলেট থ ১২-৩১৫৫) ভাড়া করে। কুশিয়ারা নদীর শিকপুর ফেরী পার হয়ে বিয়ানীবাজার-শিকপুর সড়কের তক্তারপুল এলাকায় আসার পর ছিনতাইকারীরা পূর্ব পরিকল্পনামতো চালককে ধারালো অস্ত্র দিয়ে আঘাত করে রাস্তায় ফেলে অটোরিক্সা নিয়ে পালানোর চেষ্টা করে। বিয়ানীবাজারের কলেজ রোডের মুছা মার্কেটের সামনে আসার পর অটোরিক্সা বিকল হলে স্থানীয় মানুষের সন্দেহ হয়। বিষয়টি পুলিশকে জানালে টহল পুলিশ কলেজ রোড থেকে অটোরিক্সা উদ্ধার ও পাঁচ ছিনতাইকারীকে আটক করে। আটককৃত সুমন আহমদ (১৯), জাকারিয়া (১৮) শহীদুল ইসলাম (১৮) সিপু মিয়া (১৮) ও রুহুল আমিন (১৮)। ধৃতদের সবার বাড়ি সুনামগঞ্জ জেলায়। এদিকে আহত চালককে পথচারীরা উদ্ধার করে সিলেট ওসমানি মেডিকেল কলেজে প্রেরণ করেন।  চিকিৎসাধীন অবস্থায় রাত দুইটার দিকে তার মৃত্যু ঘটে। দুই সন্তানের জনক চালক হযরত আলীর (৩৫) বাড়ি সুনামগঞ্জ সদর থানার জাহাঙ্গীর নগর গ্রামে হলেও দীর্ঘ দিন থেকে মোগলাবাজার থানার আলমপুর এলাকায় বসবাস করেন। তাঁর পেটসহ শরীরের ১৭ জায়গায় জখম ছিল। অতিরিক্ত রক্তক্ষরণে তার মৃত্যু হয়েছে বলে পরিবারকে কর্তব্যরত চিকিৎসক জানিয়েছেন। এ ঘটনায় চালক হযরত আলীর ভাই শুক্কুর আলী বাদী হয়ে বিয়ানীবাজার থানায় মামলা দায়ের করেন। বিয়ানীবাজার থানার ভারপ্রাপ্ত কর্মকর্তা (ওসি) আবুল কালাম আজাদ বলেন, প্রাথমিক জিজ্ঞাসাবাদে ধৃতরা ছিনতাই করার কথা স্বীকার করেছে। আটককৃত ছিনতাইকারীদের রিমান্ডের জন্য আদালতে আবেদন করা হয়েছে।
mugging
murder

সিলেটে ছিনতাইকারীর কবলে বিশ্ববিদ্যালয় শিক্ষিকা ও স্বামী-স্ত্রী
সিলেট নগরীতে এবার বিশ্ববিদ্যালয়ের শিক্ষিকা ও স্বামী-স্ত্রী ছিনতাইয়ের শিকার হয়েছেন।ছিনতাইকারীরা বীরদর্পে ছিনতাই করে চলে গেলেও পুলিশ কাউকে গ্রেফতার বা মালামাল উদ্ধার করতে পারেনি। মঙ্গলবার সিলেট নগরীর তালতলায় স্বামী-স্ত্রীর কাছ থেকে ১ লাখ ২৮ হাজার টাকা ছিনিয়ে নিয়েছে ছিনতাইকারীরা। দুপুর সাড়ে ১২টার দিকে তালতলা হোটেল বিলাসের সামনে এ ঘটনা ঘটে। পরে ছিনিয়ে নেয়া ভ্যানিটিব্যাগ পরিত্যক্ত অবস্থায় হাউজিং এস্টেট থেকে উদ্ধার করে পুলিশ। ছিনতাইর শিকার রবীন্দ্র নগরীর মির্জাজাঙ্গাল ৫৭ নম্বর বাসার বাসিন্দা। রবীন্দ্র জানান- পূবালী ব্যাংক শেখঘাট শাখা থেকে ১ লাখ ২৮ হাজার টাকা তুলে স্ত্রীকে সাথে নিয়ে পায়ে হেঁটে মির্জাজাঙ্গালস্থ বাসায় ফিরছিলেন। তালতলা হোটেল বিলাসের সামনে আসার পর ৪টি মোটর সাইকেলে ৮ জন ছিনতাইকারী এসে তার স্ত্রীর কাছ থেকে ঝাপটা মেরে ভ্যানেটিব্যাগ ছিনিয়ে নেয়। ওই ব্যাগে ব্যাংক থেকে তোলা টাকা রাখা ছিল। লামাবাজার পুলিশ ফাঁড়ির ইনচার্জ সিরাজুল ইসলাম জানান- লিখিত অভিযোগ পেলে ছিনতাই মামলা রেকর্ড করা হবে। অপর ছিনতাইয়ের ঘটনাটি ঘটে গত সোমবার রাত ১০টায় সিলেট নগরীর মিরের ময়দান পুলিশ লাইন এলাকায়। এ সময় বেসরকারী বিশ্ববিদ্যালয়ের এক শিক্ষিকা ছিনতাইয়ের শিকার হন। ছিনতাইকারীরা একটি ভ্যানিটি ব্যাগ ও মোবাইল ফোন সেট ছিনিয়ে নিয়ে গেছে। জানা গেছে, নগরীর একটি বেসরকারী বিশ্ববিদ্যালয়ের শিক্ষিকা ফাতেমা রশিদ সাবা রাত সাড়ে ৯ টায় তার মা আফিয়া খাতুনকে ডাক্তার দেখানোর পর স্টেডিয়াম মার্কেট থেকে রিকশাযোগে লাভলী রোডের বাসায় ফিরছিলেন। মিরেরময়দানস্থ পুলিশ লাইনসের প্রধান ফটকের সামনে পৌঁছামাত্র একটি মোটরসাইকেলে করে আসা ২ ছিনতাইকারী চাকু দেখিয়ে তাদের গতিরোধ করে, মুহুর্তেই আফিয়া খাতুনের হাত থেকে ভ্যানিটি ব্যাগ ও মোবাইলসেট ছিনিয়ে নিয়ে যায়। ভ্যানিটি ব্যাগে নগদ ১৬শ’ টাকা, ২টি চশমা ও প্রায় ২ হাজার টাকার ওষুধ ছিল। কোতোয়ালী থানার ওসি মনিরুল ইসলাম বলেন, অভিযোগ পেলে ব্যবস্থা নিবো। ছিনতাইকারী ধরতে নিয়মিত অভিযান চলছে বলেও জানান তিনি।
mugging

রাজধানীতে এখন থেকে গাড়িতে পুলিশ বা ডিএমপি লেখা স্টিকার নিষিদ্ধ
এখন থেকে পুলিশের গাড়ি অথবা পুলিশ সদস্যদের ব্যবহৃত ব্যক্তিগত কোনো গাড়িতে পুলিশ বা ডিএমপি লেখা স্টিকার ব্যবহার করা যাবে না। ঢাকা মহানগর পুলিশ (ডিএমপি) কমিশনার মো. আছাদুজ্জামান মিয়া স্বাক্ষরিত এক আদেশ এ নির্দেশনা দেওয়া হয়েছে। সম্প্রতি রাজধানীতে সংঘবদ্ধ অপরাধী চক্র ব্যক্তিগত, চোরাই বা ছিনতাই করা গাড়িতে পুলিশ বা ডিএমপি লেখা স্টিকার ব্যবহার করছে। এ ছাড়া অনেক অপরাধী পুলিশ বা র‍্যাব পরিচয়ে ডাকাতি, অপহরণ, প্রতারণাসহ বিভিন্ন অপরাধমূলক কাজ নির্বিঘ্নে করে যাচ্ছে। পুলিশ বা ডিএমপির স্টিকার ব্যবহার করে আইনশৃঙ্খলা রক্ষাকারী বাহিনীর পরিচয় দিচ্ছে তারা। ফলে অনেক সময় সাধারণ মানুষ বিভ্রান্তিতে পড়ছে। এ ধরনের অপরাধী শনাক্তে বেগ পেতে হচ্ছে পুলিশকেও। এসব ঘটনা প্রতিরোধে ডিএমপি কমিশনারের আদেশে বলা হয়, রাজধানীতে পুলিশের বিভিন্ন ইউনিটের পাশাপাশি ডিএমপির পরিবহন পুলের সরকারি যানবাহন ও পুলিশ সদস্যদের ব্যক্তিগত গাড়িতে পুলিশ বা ডিএমপি লেখাযুক্ত স্টিকার ব্যবহার করে চলাফেরা করতে দেখা যায়। সম্প্রতি রাজধানীতে সংঘটিত বেশ বিছু অপরাধে এ রূপ স্টিকারযুক্ত গাড়ির সংশ্লিষ্টতা পাওয়া গেছে। ফলে একদিকে যেমন পুলিশের ভাবমূর্তি ক্ষুণ্ন হচ্ছে, অন্যদিকে অপরাধীরা এরূপ অভিনব পন্থা অবলম্বন করে অপরাধ সংঘটনে উৎসাহী হয়ে উঠছে। ফলে রাজধানীতে পুলিশের বিভিন্ন ইউনিটে ব্যবহৃত সরকারি যানবাহন ও পুলিশ সদস্যদের ব্যক্তিগত গাড়িতে অস্থায়ীভাবে কাগজ বা বোর্ডের ওপর পুলিশ বা ডিএমপি লেখাযুক্ত স্টিকার ব্যবহার ও প্রদর্শন করা যাবে না। অপরাধ বিভাগ ও ট্রাফিক বিভাগের উপকমিশনারদের স্ব স্ব অধিক্ষেত্রে পুলিশ বা ডিএমপি লেখাযুক্ত স্টিকার সংবলিত গাড়িতে চলাচলকারী পুলিশ কর্মকর্তা, সদস্য বা চালকের বিরুদ্ধে আইনানুগ ব্যবস্থা গ্রহণের নির্দেশ দেওয়া হচ্ছে। ইতিমধ্যে রাজধানীর সব থানার ওসি, উপকমিশনার (ডিসি) ও অন্যান্য ইউনিটের প্রধানদের কাছে আদেশের অনুলিপি পৌঁছে দেওয়া হয়েছে বলে জানা গেছে।
undefined

ভিআইপি সড়কে তরুণীকে ছুরিকাঘাত করে টাকাসহ ভ্যানেটিব্যাগ ছিনতাই
নগরীর চৌহাট্টা-রিকাবী বাজার ভিআইপি সড়কে এক তরুণীকে প্রকাশ্যে দিবালোকে ছুরিকাঘাত করে টাকাসহ ভ্যানেটিব্যাগ ছিনিয়ে নিয়েছে দুর্বৃত্তরা। রোববার সন্ধ্যা সোয়া ৬টায় শহীদ শামসুদ্দীন হাসপাতালের সামনে ছিনতাইর এ ঘটনা ঘটে। আহত ওই তরুণী সিলেট এমএজি ওসমানী মেডিকেল কলেজ হাসপাতালে প্রাথমিক চিকিৎসা নিয়েছেন। প্রত্যক্ষদর্শী সূত্রে জানা গেছে,রোববার সন্ধ্যায় চৌহাট্টা পয়েন্ট হয়ে রিকাবীবাজারের দিকে রিকশাযোগে যাচ্ছিলেন এক তরুণ ও এক তরুণী।শহীদ শামসুদ্দীন হাসপাতালের সামনে যাওয়ার পর ৩টি মোটর সাইকেলে ৬/৭ ছিনতাইকারী এসে রিক্সার গতিরোধ করে। পরে ছিনতাইকারীরা তরুণীর পায়ে ছুরিকাঘাত করে সাথে থাকা ভ্যানেটিব্যাগ ছিনিয়ে নিয়ে রিকাবীবাজারের দিকে পালিয়ে যায়। এদিকে,ছুরিকাঘাতের পর পরই তরুণটি ওই তরুণীকে নিয়ে ওসমানী মেডিকেল কলেজ হাসপাতালে নিয়ে যান। ছিনতাইর শিকার তরুণ-তরুণী তাদের নাম পরিচয় জানাতে অপরাগতা প্রকাশ করেন। তবে তারা জানিয়েছেন ছিনতাই হওয়া ভ্যানেটিব্যাগে ৪০ হাজার টাকা ছিল।
mugging

সময় টিভির রিপোর্টার আব্দুল আহাদ ও চিত্র সাংবাদিক দিগেন সিংহ’কে হত্যার হুমকি
সিলেটে বিশ্ববিদ্যালয় ভর্তি কোচিং বানিজ্য নিয়ে সংবাদ সংগ্রহের সময় সময়টিভির সাংবাদিকের ওপর হামলা চালিয়েছে ইউসিসি কোচিং সেন্টারের লোকজন। এমনকি হামলার সংবাদ প্রচার হলে রিপোর্টার আব্দুল আহাদ ও চিত্র সাংবাদিক দিগেন সিংহ’কে অফিস থেকে তুলে নিয়ে হত্যার হুমকিও দেয় হামরাকারীরা। বুধবার সন্ধ্যায় সিলেট নগরীর চৌহাট্টা নিলয় ৩ নং বাসায় ইউনিভার্সিটি কোচিং সেন্টারে(ইউসিসি) এ হামলার ঘটনা ঘটে। এঘটনায় রাতে সিলেট কোতোয়াণী থানা অভিযোগ দায়ের করেন সময় টেলিভিশনের রিপোর্টার আবদুল আহাদ। সময় টেলিভিশনের সিলেট ব্যুরো প্রধান ইকরামুল কবির জানান, বুধবার সন্ধ্যায় চৌহাট্টা ইউসিসি’তে কোচিং বানিজন্য নিয়ে সংবাদ সংগ্রহে যান সময় টিভির স্টাফ রিপোর্টার আবদুল আহাদ ও চিত্র সাংবাদিক দিগেন সিংহ। এসময় কোচিং সেন্টারের ভবনের সামনে ফুটেজ সংগ্রহের সময় সেন্টারের পরিচালক সাইফুর রব ও তার সহযোগী রাজন এসে সময় নিউজ টিমের ওপড় চড়াও হয়। এসময় তারা ছবি তুলতে নিষেধ ও ক্যমেরার ফুটেজ ডিলিট করতে বলে। কিন্তু হুমকি না মানায় সাংবাদিকদের শারিরীকভাবে লাঞ্ছিত করে তারা। একপর্যায়ে জোরপুর্বক ক্যমামেরা ছিনিয়ে নেয়ার চেষ্টা চালায় হামলাকারীরা। ব্যর্থ হয়ে শেষ পর্যন্ত সংবাদ প্রচার করলে রিপোর্টার আব্দুল আহাদ ও চিত্র সাংবাদিক দিগেন সিংহ’কে অফিস থেকে তুলে নিয়ে হত্যার হুমকি দেয় তারা। পরে স্থানীয় লোকজন টের পেয়ে ঘটনাস্থলে আসলে হামলাকারীরা পালিয়ে যায়। সময় টেলিভিশনের স্টাফ রিপোর্টার আবদুল আহাদ জানান, ইউসিসি কোচিং কর্তৃপক্ষ ইউনিভার্সিটি ভর্তিচ্ছু শিক্ষার্থীদের কাছ থেকে অতিরিক্ত ফিস নিচ্ছে, এমন অভিযোগ পেয়ে রিপোর্ট করতে যান তিনি। এসময় ইউসিসি’র পরিচালক সাইফুর রব ও তার সহযোগী রাজন কোনো কারন ছাড়াই তাদের ওপর হমালা করে। এব্যাপারে সিলেট কোতোয়ালী থানার ভারপ্রাপ্ত কর্মকর্তা সোহেল আহম্মদ জানান, হামলায় জড়িতদের বিরুদ্ধে আইনি ব্যবস্থা গ্রহনের প্রক্রিয়া চলছে। এদিকে, সাংবাদিকদের ওপর হামলার নিন্দা জানিয়েছেন সিলেট প্রেসক্লাবের সভাপতি ইকবাল সিদ্দিকী, সাধারন সম্পাদক মো. সিরাজুল ইসলাম, ইলেকট্রনিক মিডিয়া জার্নালিস্ট এসোসিয়শনের সভাপতি মইনুল হক বুলবুল, সাধারন সম্পাদক সাহাব উদ্দিন শিহাব, টেলিভিশন সাংবাদিক ইউনিয়নের সভাপতি ইকরামুল কবির, সাধারন সম্পাদক কামকামুর রাজ্জাক রুনুসহ বিভিন্ন সাংবাদিক সংগঠনের নেতৃবৃন্দ। তারা হামলাকারীদের বিরুদ্ধে দ্রুত ব্যবস্থা গ্রহনের দাবী জানান।
undefined

মোগলাবাজার হাওর থেকে হাত-পা বাঁধা আদিবাসি অটোরিকশা চালকের লাশ উদ্ধার
নিখোঁজের সাতদিন পর উদ্ধার করা হয়েছে সিএনজি অটোরিকশা চালক শ্রীনন্দ পাত্রের (২২) লাশ। বৃহস্পতিবার বিকেল তিনটায় দক্ষিণ সুরমা উপজেলার মোগলাবাজার থানাধীন একটি হাওর থেকে হাত-পা বাঁধা অবস্থায় তার লাশ উদ্ধার করে শাহপরান থানা পুলিশ। শ্রীনন্দ শাহপরান থানার দলইপাড়ার মনিন্দ্র পাত্রের ছেলে। ২০ আগস্ট থেকে তিনি নিখোঁজ ছিলেন। এই ঘটনায় ওই থানায় একটি মামলাও হয়েছিল। মামলার বিবরণ ও পুলিশ সূত্র জানায়, ২০ আগস্ট সিনিএজি অটোরিকশা (সিলেট থ ১৩-০৮০৮) নিয়ে বের হওয়ার পর আর বাসায় ফেরেননি শ্রীনন্দ। এরপর এই ঘটনায় শাপহরান থানায় একটি সাধারণ ডায়েরি করে তার পরিবার। এর ভিত্তিতে তদন্তে নেমে ২২ আগস্ট রাত প্রায় ১১টায় সিলেটের ফেঞ্চুগঞ্জ উপজেলার মাইজগাঁও বাজার থেকে অটোরিকশাটি উদ্ধার করে পুলিশ। একই সঙ্গে অটোরিকশাটির জিম্মায় থাকা ৪ জনকে আটক করা হয়। তখনও পর্যন্ত শ্রীনন্দর কোনো হদিশ পাওয়া যায়নি। বৃহস্পতিবার এই ঘটনায় প্রধান অভিযুক্ত তানজির আহমদ রুবেলকেও গ্রেপ্তার করে পুলিশ। বৃহস্পতিবার মোগলাবাজার থানার রাখালগঞ্জের একটি হাওরে লাশ ভাসার খবরে পুলিশ সেটি উদ্ধার করে। এরপর লাশটি নিখোঁজ সিএনজি অটোরিকশা চালক শ্রীনন্দের বলে নিশ্চিত হয় পুলিশ। পুলিশ জানায়, লাশের হাত ও পা রশি দিয়ে বাঁধা ছিল। সিএনজি অটোরিকশা ছিনতাই করতেই শ্রীনন্দকে অপহরণ করে হত্যা করা হয়ে থাকতে পারে বলে ধারণা করা হচ্ছে। শাহপরান থানার ওসি সাখওয়াত হোসেন জানান, ২০ আগস্ট রাতে নিখোজের পর ২১ আগস্ট তার পরিবার একটি সাধারণ ডায়েরি করে। এরপর ফেঞ্জুগঞ্জ থেকে তার সিএনজি অটোরিকশা উদ্ধার করা হয়। আট দিনের মাথায় শ্রীনন্দের লাশ উদ্ধার হল। নিহতের পরিবারসূত্র জানায়, ছয় ভাই-বোনের মধ্যে শ্রীনন্দ পাত্র ছিলেন তৃতীয়। নিজের কেনা অটোরিকশাটি এক বছর ধরে চালিয়ে পরিবারের জন্যে আয় রোজগার করছিলেন তিনি। সূত্র জানায়, নিখোঁজের দিন রাত ৯টায় সর্বশেষ পরিবারের সাথে মুঠোফোনে কথা হয় তার। ওই সময় তিনি জানিয়েছিলেন, বিছনাকান্দিতে আছেন। এরপর পর থেকে তাঁর মুঠোফোন বন্ধ হয়ে যায়।
murder

লিবিয়ায় গুলিতে ১২ বাংলাদেশী আহত
লিবিয়ায় একটি আবাসন ক্যাম্পে ডাকাতের গুলিতে অন্তত ১২ বাংলাদেশী আহত হয়েছেন। এ সময় ডাকাতরা তাদের স্বর্বস্ব ছিনিয়ে নেয়। শুক্রবার ভোরে রাজধানী ত্রিপোলি থেকে প্রায় এক হাজার কিলোমিটার দূরের আজদাবিয়া শহরে এ ঘটনা ঘটে। লিবিয়ার বাংলাদেশ দূতাবাসের শ্রম কাউন্সিলর আ স ম আশরাফুল ইসলাম মঙ্গলবার বিষয়টি নিশ্চিত করেছেন। তিনি জানান, আহতদের মধ্যে একজনকে গুরুতর অবস্থায় নিবিড় পরিচর্যা কেন্দ্রে (আইসিইউ) রাখা হয়েছে।
robbery

শিক্ষকদের ওপর হামলায় শাবি ছাত্রলীগ সহ-সভাপতি অঞ্জনসহ তিন নেতা বহিষ্কার
শিক্ষকদের ওপর হামলার ঘটনায় জড়িত থাকার অভিযোগে শাহজালাল বিজ্ঞান ও প্রযুক্তি বিশ্ববিদ্যালয় শাখা ছাত্রলীগের তিন নেতাকে সাময়িক বহিষ্কার করেছে কেন্দ্রীয় কমিটি।সোমবার রাতে ছাত্রলীগের কেন্দ্রীয় কমিটির পক্ষ থেকে এ সিদ্ধান্ত নেওয়া হয়। বহিষ্কৃতরা হলেন- শাবি ছাত্রলীগের সহ-সভাপতি অঞ্জন রায়, আবু সাঈদ আকন্দ ও যুগ্ম সাধারণ সম্পাদক সাজিদুল ইসলাম সবুজ। শাবি ছাত্রলীগ সভাপতি সঞ্জীবন চক্রবর্তী এ তথ্যের সত্যতা নিশ্চিত করে বলেন, ‘শিক্ষকদের লাঞ্ছিত করার অভিযোগে ছাত্রলীগের তিনি নেতাকে সাময়িক বহিষ্কার করেছে কেন্দ্রীয় কমিঠি। সোমবার রাতে সিলেট মহানগর ছাত্রলীগের সভাপতি আব্দুল বাছিত রুম্মানও এ তথ্য নিশ্চিত করেছেন। তিনি জানান, রোববারের ঘটনায় জড়িত থাকার অভিযোগ আসায় তাদের তাৎক্ষণিকভাবে সাময়িক বরখাস্তের সিদ্ধান্ত নেওয়া হয়েছে। তদন্তে দোষি প্রমাণিত হলে পরবর্তী পদক্ষেপ নেওয়া হবে। প্রসঙ্গত, প্রসঙ্গত, গত ১৩ এপ্রিল থেকে উপাচার্য বিরোধী আন্দোলন শুরু করে ‘মহান মুক্তিযুদ্ধের চেতনায় উদ্বুদ্ধ শিক্ষক পরিষদ’। এরপর থেকে শিক্ষকদের বাধায়  কোনো অ্যাকাডেমিক কাউন্সিল ও সিন্ডিকেট সভা করতে পারেননি উপাচার্য অধ্যাপক  আমিনুল হক ভূইয়া। কিন্তু রোববার বিকেলে অ্যাকাডেমিক কাউন্সিলের সভার আহ্বান করেন উপাচার্য। এর প্রতিবাদে সকাল ৯টা থেকে বিকেল ৫টা পর্যন্ত প্রশাসনিক ভবনের সামনে অবস্থান কর্মসূচি পালনের ঘোষণা দেয় ‘মহান মুক্তিযুদ্ধের চেতনায় উদ্বুদ্ধ শিক্ষক পরিষদ’। কিন্তু তাদের কর্মসূচি পালনে বাধা দিতে সকাল ৬টায় প্রশাসনিক ভবনের সামনে অবস্থান নেয় ছাত্রলীগ নেতাকর্মীরা। অপর দিকে আন্দোলনরত শিক্ষকরাও তাদের কর্মসূচি পালন করেত ক্যম্পাসে অবস্থান নেয়। সকাল ৮টায় ভিসি তার কার্যালয়ে আসার সঙ্গে সঙ্গে ড. ইয়াসমিন হকের নেতৃত্বে আন্দোলনরত শিক্ষকরা ভিসিকে তার কার্যালয়ে ঢুকতে বাধা দেয়। এসময় শিক্ষকরা ভিসিকে ঘিরে টানাহেঁচড়া করেন। এরপর ছাত্রলীগ নেতাকর্মীরা এসে শিক্ষকদের ওপর হামলা ও মারধর করে। এক পর্যায়ে তাদের ব্যানার ছিনিয়ে নেয় তারা।
politics

সিলেটের এরশাদ:দু’টি জীবন ঝরেছিল বলে ক্ষমতা ছেড়েছিলাম,এখন প্রতিদিন লাশের মিছিল
  জাতীয় পার্টির চেয়ারম্যান হুসেইন মুহম্মদ এরশাদ বলেছেন, আমি ক্ষমতায় থাকতে মাত্র দু’জন মানুষ মারা গিয়েছিলো- নুর হোসেন আর ডা. মিলন। দু’টি জীবন ঝরেছিল বলে আমি ক্ষমতা ছেড়েছিলাম, এখন প্রতিদিন লাশের মিছিল।এখন হিসাব ছাড়া মানুষ প্রতিদিন মারা যায়। খবরের কাগজ খুললেই খুন, ধর্ষন, ডাকাতি রাহাজানি। এসবের বিচার হয় কি না আমি জানি না। তিনি বলেন, এখন কে কখন গুম হয়ে যাই তার ঠিক নেই। আইনশৃঙ্খলা বাহিনীকে জিজ্ঞেস করলেও কোনো খোঁজ দিতে পারে না। তাহলে খোঁজ দিবে কে? তিনি বলেন, দেশে হিংসার রাজনীতি চলছে। মানুষ এখন পরিবর্তন চায়। দেশের উন্নয়নের জন্য জাতীয় পার্টিকেই ক্ষমতায় আসতে হবে। শনিবার বিকেলে সিলেট জেলা ও মহানগর জাতীয় পার্টি আয়োজিত জনসভায় প্রধান অতিথির বক্তব্যে হুসেইন মুহম্মদ এরশাদ একথাগুলো বলেন। স্হানীয় রেজিস্ট্রি মাঠে জাপা কেন্দ্রীয় কমিটির ভাইস চেয়ারম্যান এডভোকেট গিয়াস উদ্দিনের সভাপতিত্বে অনুষ্ঠিত জনসভায় এরশাদ বলেন, দলকে সুসংগঠিত করে আগামী নির্বাচনের জন্য প্রস্তুতি নিতেই এবার সিলেট এসেছি। এরশাদ তার ২২ মিনিটের বক্তব্যে আগামী জাতীয় সংসদ নির্বাচন, দেশের আইন শৃংখলা পরিস্থিতি এবং অতীতে সিলেটের জন্য যা যা করেছেন তা নিয়ে বিস্তারিত তুলে ধরেন। জাপা চেয়ারম্যান বলেন, বৃহত্তর সিলেটের সকল উন্নয়ন আমি করেছি। সিলেটে আন্তর্জাতিক বিমানবন্দর,  মেডিকেল কলেজ হাসপাতাল, শাহজালাল বিজ্ঞান ও প্রযুক্তি বিশ্ববিদ্যালয়, সুরমা নদীর উপর শাহজালাল সেতু করেছি, সিলেটের একটি জেলাকে চারটি জেলায় উন্নীত করেছি। আমার সময়ে সিলেটে হাইকোর্টের বেঞ্চ চালু করেছিলাম। পরে তা বন্ধ করে দেওয়া হয়েছে। আমি ক্ষমতায় গেলে আবার তা চালু হবে। তিনি বলেন, আমার সময়ে একজন এসিড ছুঁড়েছিলো। তাকে ফাঁসি দিয়েছিলাম। এখন এসিড মারার কারণে কারো শাস্তি হয় না। এবার ঈদে সড়ক দুর্ঘটনায় মারা গেলো ১৬৫ জন মানুষ। ঈদে মানুষ এখন লাশ হয়ে বাড়ি যায়। এক কোটি নব্বই লাখ ভুয়া লাইন্সেস দিয়ে চালক করা হয়েছে। এদের কারণেই এসব প্রাণহানি হয়। এরশাদ বলেন, ক্ষমতায় গেলে আমি প্রাদেশিক সরকার ব্যবস্থা চালু করবো। সিলেট হবে জালালাবাদ প্রদেশের রাজধানী। জনসভায় বিশেষ অতিথির বক্তব্য রাখেন-সংসদের বিরোধীদলীয় নেত্রী ও দলের কো-চেয়ারম্যান রওশন এরশাদ, সাবেক মন্ত্রী ও দলের কো-চেয়ারম্যান জিএম কাদের, দলের মহাসচিব ও সাবেক মন্ত্রী রুহুল আমিন হাওলাদার এমপি, পানি সম্পদমন্ত্রী ও প্রেসিডিয়াম সদস্য আনিসুল ইসলাম মাহমুদ, প্রেসিডিয়াম সদস্য ও সাবেক মন্ত্রী কাজী ফিরোজ রশিদ এমপি, সাবেক মন্ত্রী জিয়া উদ্দিন বাবলু এমপি, সালমা ইসলাম অ্যাডভোকেট এমপি, বিরোধীদলীয় চিফ হুইপ তাজুল ইসলাম চৌধুরী এমপি, প্রেসিডিয়াম সদস্য সৈয়দ আবু হোসেন বাবলা এমপি, প্রেসিডিয়াম সদস্য ও স্থানীয় সরকার ও পল্লী উন্নয়ন প্রতিমন্ত্রী মশিউর রহমান রাঙ্গা এমপি, প্রেসিডিয়াম সদস্য ও ঢাকা উত্তর এর সভাপতি ফয়সল চিশতি, প্রেসিডিয়াম সদস্য ফখরুল ইমাম এমপি, জিয়াউল হক মৃধা এমপি, এটিইউ তাজ রহমান, আতিকুর রহমান আতিক, আন্তর্জাতিক বিষয়ক উপদেষ্ঠা ও বিরোধী দলীয় হুইপ সেলিম উদ্দিন এমপি, সাংগঠনিক সম্পাদক আব্দুল মুনিম চৌধুরী বাবু এমপি, কেন্দ্রীয় সদস্য ও সুনামগঞ্জ জেলা আহ্বায়ক পীর ফজলুর রহমান মিসবাহ। যৌথভাবে জনসভা পরিচালনা করেন কেন্দ্রীয় যুগ্ম মহাসচিব ইয়াহইয়া চৌধুরী এহিয়া এমপি, জেলা সাবেক সাধারণ সম্পাদক ইশরাকুল হুসেন শামীম ও মহানগর সাধারণ সম্পাদক এডভোকেট আব্দুল হাই কাইয়ুম। “সিলেটে আমাদের ৮ টি আসন ফিরে পেতে চাই : কো-চেয়ারম্যান ও সংসদের বিরোধীদলীয় নেতা রওশন এরশাদ তার বক্তব্যে বলেন, “সিলেটে আমাদের ৮ টি আসন ছিল আমরা আবার সেগুলো ফিরে পেতে চাই। জাতীয় পার্টি নতুন করে সংঘটিত করা সিলেট থেকে শুরু হল দেশের উন্নয়নে জাতীয় পার্টির বিকল্প নেই। প্রশাসনকে বিকেন্দ্রীকরণ করে ঢেলে সাজানোর প্রক্রিয়া জাতীয় পার্টি শুরু করেছিল।” তিনি তার বক্তব্যে আরো বলেন, জাতিসংঘ মিশনে আর্ম ফোর্স পাঠানো জাতীয় পার্টি সূচনা করেছিল। দেশকে ১৯ জেলা থেকে ৬৪ জেলায় উন্নীত করেছিল। সরকার মানুষ এর উন্নয়ন না চাইলে দেশের উন্নয়ন কিভাবে করবে সরকার। বিশ্বব্যাংক সমীক্ষা করে বলেছে দেশে প্রায় সাড়ে ৫ কোটি বেকার। এদের কাজ নেই। যার ফলে মানুষ বিপথ যাচ্ছে। দুর্নীতি করছে, খাদ্যে ভেজাল দিচ্ছে। মানুষ অসুস্থ হচ্ছে। এর আগে আজ দুপুর পৌনে ১টার দিকে ইউএস বাংলা এয়ার লাইন্সের একটি ফ্লাইটে ওসমানী বিমানবন্দরে এসে পৌঁছান এরশাদ, পার্টির কো-চেয়ারম্যান রওশন এরশাদ ও তাদের সফরসঙ্গীরা। সিলেট পৌঁছেই হজরত শাহজালালের (র.) মাজার জিয়ারত করেছেন জাতীয় পার্টির চেয়ারম্যান হুসেইন মুহম্মদ এরশাদ। এ সময় তার সঙ্গে উপস্থিত ছিলেন সফরসঙ্গী ও স্থানীয় নেতা-কর্মীরা।
politics

সৌদি আরবের দাম্মামে সড়ক দুর্ঘটনায় ৬ বাংলাদেশী নিহত
সৌদি আরবের দাম্মাম শহরে এক সড়ক দুর্ঘটনায় ছয় বাংলাদেশী নিহত হয়েছেন। নিহতরা হলেন শহিদুল ইসলাম, বাবুল, রানা শাহাবুদ্দিন, শরীফ, রফিকুল ইসলাম ও সিরাজুল ইসলাম। সাইফুল নামে আহত অপর একজনকে হাসপাতালে ভর্তি করা হয়েছে। নিহতদের মধ্যে শহিদুল ও বাবুল সহোদর। দুর্ঘটনার স্থানটি কাতিফ শহরে যা রাজধানী রিয়াদ থেকে সাড়ে তিন শ’ কিলোমিটার দূরে, জানিয়েছেন সৌদি আরবের বাংলাদেশ হাইকমিশনের কর্তা।
road accident

দিনভর ভোগান্তি শেষে সিলেটের দূরপাল্লার বাস ধর্মঘট প্রত্যাহার
দিনভর সাধারণ মানুষের ভোগান্তি শেষে সন্ধ্যায় পুলিশ প্রশাসনের সাথে বৈঠকের পর সিলেটে ডাকা অনির্দিষ্টকালের দূরপাল্লার বাস  ধর্মঘট প্রত্যাহার করেছে পরিবহন মালিক ও শ্রমিক ঐক্য পরিষদ। সড়ক দুর্ঘটনার পর বাসে ভাঙচুর ও অগ্নিসংযোগের ঘটনার প্রতিবাদে বৃহস্পতিবার  সকাল থেকে হঠাৎ করে এ ধর্মঘট শুরু করে পরিবহন মালিক ও শ্রমিক ঐক্য পরিষদ। সিলেট জেলা পরিবহন শ্রমিক ইউনিয়নের সভাপতি সেলিম আহমদ ফলিক জানান, বৃহস্পতিবার বিকাল সাড়ে ৫টা থেকে সন্ধ্যা সাড়ে ৬টা পর্যন্ত সিলেট মহানগর পুলিশের সাথে পরিবহন মালিক ও শ্রমিক ঐক্য পরিষদের বৈঠক হয়। বৈঠকে পুলিশ প্রশাসনের কাছে বাস ভাঙচুর ও অগ্নিসংযোগে জড়িতদের আইনের আওতায় আনা, পরিবহন শ্রমিকদের হয়রানি না করাসহ বিভিন্ন দাবিদাওয়া তুলে ধরা হয়। প্রশাসন এসব দাবি বাস্তবায়নের আশ্বাস দিলে ধর্মঘট প্রত্যাহার করা হয়। তবে ধর্মঘট প্রত্যাহার করা হলেও বৃহস্পতিবার দিনভর সাধারণ মানুষকে চরম ভোগান্তি পোহাতে হয়েছে। দূরপাল্লার বাস না চলায় সিলেট থেকে জরুরী   প্রয়োজনেও অনেকেই বাইরে যেতে পারেননি। বিশেষ করে ঢাকা বিশ্ববিদ্যালয়ে শুক্রবার সকালে অনুষ্ঠিতব্য ভর্তি পরীক্ষায় অংশ নিতে সিলেট থেকে যাওয়া  শিক্ষার্থীরা ছিলেন চরম উৎকন্ঠায়। প্রসঙ্গত, গতকাল বুধবার দুপুরে সিলেট-ঢাকা মহাসড়কের সিলেটের দক্ষিণ সুরমার ফরিদপুর নামক স্থানে হানিফ এন্টারপ্রাইজের একটি বাসের চাপায় স্থানীয় এক ইউপি সদস্য ও যুগলীগনেতা ইউনুছসহ দুই জন নিহত হন। পরে স্থানীয় জনতা ওই বাস ভাঙচুর ও অগ্নিসংগযোগ করে। এর প্রতিবাদে এবং ক্ষতিপূরণ ও দোষীদের গ্রেপ্তারের দাবিতে বুধবার রাতে সংগঠনের জরুরী সভা থেকে অনির্দিষ্টকালের ধর্মঘটের ডাক দেয়া হয়।’
undefined

গোলাপগঞ্জ এমসি একাডেমীতে বিজ্ঞান বিষয়ক অনুষ্ঠানে শিক্ষামন্ত্রী বিজ্ঞান ভিত্তিক শিক্ষা ব্যবস্থা সর্বক্ষেত্রে চালু করার লক্ষে সরকার বিভিন্ন পদক্ষেপ গ্রহণ করেছে
শিক্ষামন্ত্রী নূরুল ইসলাম নাহিদ বলেছেন, গতানুগতিক শিক্ষা দান পদ্ধতির আমূল পরিবর্তন করে যুগোপযোগী শিক্ষা ব্যবস্থা প্রবর্তনের মাধ্যমে ভবিষ্যৎ প্রজন্মকে উপযুক্ত নাগরিক হিসেবে গড়ে তুলতে বর্তমান সরকার উদ্যোগ গ্রহণ করেছে। তা বাস্তবায়নের লক্ষ্যে শিক্ষকদেরও প্রশিক্ষণের ব্যবস্থা নেয়া হচ্ছে। ইতিমধ্যে প্রায় ৪ লক্ষ ২৭ হাজার শিক্ষককে প্রশিক্ষণের আওতায় আনা হয়েছে। ৪শ ৫০জন শিক্ষক পৃথিবীর বিভিন্ন দেশে শিক্ষা ব্যবস্থা উপর প্রশিক্ষণ গ্রহণ করে দেশে ফিরেছেন। তিনি বিজ্ঞান ও প্রযুক্তিগত শিক্ষার উপর গুরুত্বারোপ করে বলেন, বিজ্ঞানের শিক্ষা ছাড়া আমরা সামনের দিকে অগ্রসর হতে পারব না। তিনি গতকাল শনিবার, দেশব্যাপী মোবাইল হ্যান্ডস্ অন সায়েন্স এক্সিবিশন ফর স্কুল প্রজেক্টের উদ্বোধনী অনুষ্ঠানে প্রধান অতিথির বক্তব্য রাখছিলেন।  অনুষ্ঠানে প্রধান অতিথির বক্তব্যে শিক্ষামন্ত্রী আরো বলেন, বিজ্ঞান ভিত্তিক শিক্ষা ব্যবস্থা সর্বক্ষেত্রে চালু করার লক্ষ্যে সরকার গৃহীত প্রজেক্টের মাধ্যমে প্রতিটি এলাকায় গাড়িতে করে বিজ্ঞান ভিত্তিক বিভিন্ন চিত্র ও বিষয় তুলে ধরা হচ্ছে। বিজ্ঞান বিষয়ক পড়ালেখাকে সহজ ও আনন্দদায়ক বিষয় হিসেবে শিক্ষার্থীদের সামনে তুলে ধরতে শিক্ষকদেরই অগ্রণী ভূমিকা পালন করতে হবে। তিনি গোলাপগঞ্জ এমসি একাডেমীকে একটি ঐতিহ্যবাহী শিক্ষা প্রতিষ্ঠান হিসেবে আখ্যা দিয়ে বলেন, এই প্রতিষ্ঠানের উন্নয়নে বিজ্ঞানাগার ও গবেষণাগার নির্মাণের লক্ষে ইতিমধ্যে দু’কোটি টাকা বরাদ্দ করা হয়েছে। এম সি একাডেমি স্কুল এন্ড কলেজ প্রাঙ্গনে আয়োজিত টিচিং কোয়ালিটি ইমপ্রুভমেন্ট ইন সেকেন্ডারী এডুকেশন প্রজেক্ট এর আওতায় আয়োজিত অনুষ্ঠানে বিশেষ অতিথির বক্তব্যে তত্ত্বাবধায়ক সরকারের সাবেক উপদেষ্টা রাশেদা কে চৌধুরী বলেছেন, ছেলেদের পাশাপাশি মেয়েদের প্রতি শিক্ষার বিষয়ে বেশি করে গুরুত্ব দিতে হবে। কারণ, অষ্টম শ্রেণী পাশ একটি মায়ের সন্তান কখনও নিরক্ষর হতে পারে না। ওই মায়ের সন্তান অপুষ্টিতে ভোগার আশংকা নেই। তিনি বলেন, আমরা আলোকিত সমাজ চাই, বিজ্ঞান ভিত্তিক জ্ঞান লাভের মাধ্যমে যেন একটি আলোকিত সমাজ গড়তে পারি এ লক্ষেই আমাদের প্রচেষ্টা চালাতে হবে। অনুষ্ঠানের বিশেষ অতিথি শাহজালাল বিজ্ঞান ও প্রযুক্তি বিশ্ববিদ্যালয়ের কম্পিউটার সায়েন্স এন্ড ইঞ্জিনিয়ারিং বিভাগের প্রধান ড. মুহাম্মদ জাফর ইকবাল বলেছেন, জ্ঞান-বিজ্ঞানে অগ্রসর হতে না পারলে শ্রেষ্ঠত্ব অর্জন করা যাবে না। আমাদের ভবিষ্যত প্রজন্মকে প্রচলিত শিক্ষার চেয়ে বিজ্ঞান ভিত্তিক শিক্ষায় গড়ে তোলে তাদেরকে বিজ্ঞান মনস্ক করার জন্য তিনি শিক্ষকদের প্রতি আহবান জানান। বিশেষ অতিথি হিসেবে বক্তব্য রাখেন, সিলেট শিক্ষাবোর্ডের চেয়ারম্যান প্রফেসর ড. আব্দুল খালেক, আইডিএফ প্রকল্প পরিচালক নজরুল ইসলাম, সিলেট টিচার্স ট্রেনিং কলেজের প্রিন্সিপাল নিতাই  চন্দ্র চন্দ, গোলাপগঞ্জ উপজেলা পরিষদ চেয়ারম্যান এডভোকেট ইকবাল আহমদ চৌধুরী, উপজেলা নির্বাহী কর্মকর্তা এজেডএম নুরুল হক, বিদ্যালয় পরিচালনা কমিটির সদস্য ওয়েছুর রহমান, স্বাগত বক্তব্য রাখেন-এমসি একাডেমীর প্রিন্সিপাল মনসুর আহমদ চৌধুরী, বক্তব্য রাখেন, সিনিয়র শিক্ষক আফতাব উদ্দিন প্রমুখ। এদিকে বিজ্ঞানের জন্য ভালবাসা এই স্লোগানকে সামনে রেখে গোলাপগঞ্জ এমসি একাডেমী প্রাঙ্গণে দিনব্যাপী বিজ্ঞান ভিত্তিক বিভিন্ন চিত্র ও প্রজেক্ট প্রদর্শন করা হয়। এমসি একাডেমী স্কুল এন্ড কলেজ পরিচালনা কমিটির সভাপতি সিরাজুল জব্বার চৌধুরীর সভাপতিত্বে ও বাংলা বিভাগের প্রভাষক আজির উদ্দিনের পরিচালনায় অনুষ্ঠানে অন্যান্যের মধ্যে উপস্থিত ছিলেন, সিলেট কৃষি বিশ্ববিদ্যালয়ের ডেপুটি রেজিস্ট্রার বদরুল ইসলাম শোয়েব, উপজেলা আওয়ামীলীগের সিনিয়র সহ-সভাপতি আমির উদ্দিন ছাদেক, ঢাকা দক্ষিণ ডিগ্রী কলেজের প্রিন্সিপাল ভূষণ চন্দ্র ভৌমিক, ঢাকাদক্ষিন কলেজিয়েট হাইস্কুলের প্রিন্সিপাল রেজাউল আমিন, চন্দরপুর আল-এমদাদ হাইস্কুল ও কলেজের প্রিন্সিপাল আবুল কালাম আজাদ, ফুলবাড়ী মাদ্রাসার প্রিন্সিপাল মাওলানা আতিকুর রহমান, উপজেলা আওয়ামীলীগের সাধারণ সম্পাদক রফিক আহমদ, সাংগঠনিক সম্পাদক ছালেহ আহমদ বাদল, দপ্তর সম্পাদক আলী আকবর ফখর, পৌর আওয়ামীলীগের সেক্রেটারী সৈয়দ মিছবাহ উদ্দিন, উপজেলা আওয়ামীলীগ নেতা মিজানুর রহমান চৌধুরী রিংকু, সাবেক চেয়ারম্যান এবিএ ছদর উলা চৌধুরী, সাবেক চেয়ারম্যান বদরুল হক, এমসি একাডেমীর সাবেক জিএস ও গোলাপগঞ্জ প্রেসক্লাব সভাপতি আব্দুল আহাদ, গোলাপগঞ্জ সদর ইউনিয়ন আওয়ামীলীগের সভাপতি হাজী আব্দুল ওয়াদুদ, ঢাকাদক্ষিণ ইউনিয়ন আওয়ামীলীগের সেক্রেটারী শাহাব উদ্দিন, এমসি একাডেমী পরিচালনা কমিটির সদস্য আব্দুল আজিজ শুক্কুর, ছালেহ আহমদ, মাহবুবুর রহমান ফয়ছল, জেলা ছাত্রলীগ নেতা ফজলে রাব্বি চৌধুরী মাছুম, ঢাকাদক্ষিণ ডিগ্রী কলেজ ছাত্র সংসদের জিএস মনসুর আহমদ, সিলেট ল কলেজ ছাত্রলীগ নেতা জাফরান জামিল, উপজেলা ছাত্রলীগ নেতা রুমেল সিরাজ। এছাড়া গোলাপগঞ্জ উপজেলার বিভিন্ন শিক্ষা প্রতিষ্ঠানের প্রধান শিক্ষক ও বিজ্ঞান শিক্ষকগণ উপস্থিত ছিলেন। এছাড়া শিক্ষামন্ত্রী ফুলবাড়ী ইউনিয়নের এওলাটিকর গ্রামের রাস্তা পাকা করণ ও হাজীপুর সরকারী প্রাথমিক বিদ্যালয়ের নবনির্মিত ভবনের উদ্বোধন করেন। সড়ক দুর্ঘটনায় নিহত হেতিমগঞ্জের গঞ্জ গ্রামের রোকসানার বাড়িতে সন্ধ্যায় শিক্ষামন্ত্রী উপস্থিত হয়ে তার পরিবারকে আর্থিক সহায়তা দান করেন। 
undefined

গাড়ী চাপায় মহিলা নিহত
নগরীর দক্ষিণ সুরমার ভার্থখলায় সড়ক দুর্ঘটনায় এক মহিলার মৃত্যু হয়েছে। নিহত মহিলা হবিগঞ্জ সদরের সুলতানশী গ্রামের সিরাজ আলীর স্ত্রী আবেদা বেগম (৪৫)। জানা যায়, ক্বীনব্রীজের মোড় থেকে ছেড়ে যাওয়া অটোবাইক (টমটম) গাড়িটি ভার্থখলায় পৌছলে মহিলা সড়ক পারাপারের সময় সোমবার দুপুরে গাড়ির নীচে চাপা পড়েন এবং ঘটনাস্থলেই তার মৃত্যু হয়। খবর পেয়ে কোতোয়ালী থানা পুলিশ লাশ উদ্ধার করে এবং গাড়িসহ চালককে আটক করে থানায় নিয়ে যায়। 
road accident

মাইকিং করে সিলেট-সুনামগঞ্জ সড়কে সশস্ত্র অবস্থান:১৬/১৭ গ্রামের মল্লযুদ্ধের প্রস্তুতি লামাকাজিতে
তুচ্ছ ঘটনাকে কেন্দ্র করে সিলেট সদর উপজেলার মোগলগাঁও ও বিশ্বনাথ উপজেলার লামাকাজি ইউনিয়নের লোকজনের মধ্যে উত্তেজনা দেখা দিয়েছে। একপক্ষ আরেক পক্ষকে ঘায়েল করতে মাইকিং করে সিলেট-সুনামগঞ্জ সড়কে সশস্ত্র অবস্থান নিয়েছে। সোমবার সকাল ১০টা থেকে ওই দুই ইউনিয়নের ১৬/১৭ গ্রামের লোকজনের মধ্যে এ অবস্থা বিরাজ করছে। এতে করে ওই সড়কে যানবাহন চলাচল বন্ধ রয়েছে। স্থানীয় সূত্র জানায়, গত বুধবার (১৪ সেপ্টেম্বর) লামাকাজি বাজারে যুগীরগাঁওয়ের এক ব্যবসায়ীকে মারধরের ঘটনাকে কেন্দ্র করে মারামারি হয়। এরই জের ধরে উভয় ইউনিয়নের লোকজন মাইকিং করে একে অপরকে মুখোমুখি সংঘর্ষের আহ্বান জানায়। এ অবস্থায় সিলেট সদরের মোগলগাঁও ইউনিয়নের পক্ষে যুগীরগাঁও, ধনপুর, আউশা, চানপুর, খিত্তারগাঁও, লালারগাঁও, চৌধুরীগাঁও, তালুকপাড়া, লামারগাঁওসহ ১৬/১৭টি গ্রামের লোকজন। অন্যদিকে লামাকাজি ইউনিয়নের পক্ষে মির্জারগাঁও, মাতাবপুর, লামাকাজি, কাজিরগাঁও, দিঘলীসহ ১৫/১৬টি গ্রামের লোকজন দেশীয় অস্ত্র নিয়ে অবস্থান নিয়েছেন। বিশ্বনাথের লামাকাজি ইউনিয়নের পক্ষের গ্রামবাসী লামাকাজি সেতুর এক প্রান্তে এবং মোগলগাঁও ইউনিয়নের লোকজন সেতুর অপর প্রান্তে সশস্ত্র অবস্থান নিয়েছেন। এদিকে, খবর পেয়ে সিলেট মহানগর পুলিশ উপকমিশনার ফয়ছল আহমদের নেতৃত্বে এবং বিশ্বনাথ থানা পুলিশ ঘটনাস্থলে অবস্থান করছে। সিলেট মহানগর পুলিশের জালালাবাদ থানার ভারপ্রাপ্ত কর্মকর্তা (ওসি) আখতার হোসেন বলেন, উভয়পক্ষে উত্তেজনা বিরাজ করছে। সংঘর্ষে জড়ালে পুলিশ কঠোর অবস্থানে যাবে। তবে পরিস্থিতি যেন সংঘর্ষের দিকে না যায় সেজন্য স্থানীয় উপজেলা পরিষদের চেয়ারম্যান ও ইউনিয়ন চেয়ারম্যানরা প্রশাসনকে সঙ্গে নিয়ে বিষয়টি সমাধানের চেষ্টা চালিয়ে যাচ্ছেন বলেন তিনি। 
local war

সিলেটে মাজার জিয়ারত শেষে ঢাকায় ফেরার পথে দক্ষিণ সুরমায় দুর্ঘটনায় নিহত ৪: আহত ২২
সিলেটে মাজার জিয়ারত শেষে ঢাকায় ফেরার পথে দক্ষিণ সুরমার  বাইপাসে সড়ক দুর্ঘটনায় ৪ জন নিহত এবং ২২ জন আহত হয়েছেন। যাত্রীদের নিয়ে বেড়াতে আসা বাসটি নিয়ন্ত্রণ হারিয়ে খাদে পড়ে ঘটনাস্থলেই ৪ জনের মর্মান্তিক মৃত্যু ঘটে। নিহতরা হলেন, মাহফুজ (৩২), মামুন (৩০), সামছুর (৩০) ও শুদেব (২৮)। ঘটনাটি ঘটেছে গত শনিবার সন্ধ্যা ৬টায় দক্ষিণ সুরমা বাইপাস মহাসড়কের শ্রীরামপুর নামক স্থানে জানা যায়, গত শুক্রবার ঢাকার সাভার এলাকার উইন্ডো গ্রুপ থেকে ৩টি গাড়ীতে করে ১৫০ জনের মত লোক রাত ৮টায় মাজার জিয়ারতের উদ্দেশ্যে সিলেট আসেন। হযরত শাহজালাল (র:) ও শাহপরাণ (র:) মাজার জিয়ারত করে তারা জাফলং বেড়াতে যান। জাফলং থেকে গত শনিবার সন্ধ্যায় ঢাকা মেট্টো-ব-১৪-০১৮৯ ও ঢাকা মেট্টো-ব-১৪-০০৯৯ এ দুটি গাড়ী এক সাথে ঢাকার উদ্দেশ্যে রওয়ানা দেয়। দক্ষিণ সুরমা বাইপাসের শ্রীরামপুর নামক স্থানে ঢাকা মেট্টো-ব-১৪-০১৮৯ গাড়ীটি অন্য একটি গাড়ীকে ওভারটেক করতে গিয়ে নিয়ন্ত্রণ হারিয়ে খাদে পড়ে যায়। এতে ঘটনাস্থলেই ৪ জনের মর্মান্তিক মৃত্যু হয়। খবর পেয়ে দক্ষিণ সুরমা থানা ও ফাঁড়ি পুলিশ এবং দক্ষিণ সুমার ফায়ার ব্রিগেডের কর্মীরা ঘটনাস্থলে ছুটে যান এবং আহতদের উদ্ধার করে সিলেট ওসমানী মেডিকেল কলেজ হাসপাতালে প্রেরণ করেন। দুর্ঘটনা কবলিত গাড়ীতে ৫১ জন যাত্রী ছিল। 
road accident

মেধাবী সাংবাদিক শওকত মাহমুদের ওপর কেন এই নিষ্ঠুরতা ?
সৈয়দ আবদাল আহমদ আশির দশকের শুরুতে ১৯৮২ সালে দেশের মর্যাদাশীল পত্রিকা দৈনিক বাংলায় বিশ্ববিদ্যালয় রির্পোর্টার হিসেবে যোগ দেই। তখন পত্রিকার সম্পাদক ছিলেন দেশবরেণ্য কবি শামসুর রাহমান। নির্বাহী সম্পাদক ছিলেন খ্যাতিমান সাংবাদিক আহমেদ হুমায়ূন। ওই বছর নির্বাচিত রাষ্ট্রপতি বিচারপতি আবদুস সাত্তারের বিএনপি সরকারকে বন্দুকের নলের মুখে হটিয়ে ক্ষমতা দখল করেছিলেন তৎকালীন সেনাপ্রধান জেনারেল এরশাদ। দেশ ছিল সামরিক শাসনের কবলে। পত্র পত্রিকার ওপর আরোপ করা হয়েছিল কঠোর সেন্সরশিপ। বিশেষ করে রাজনৈতিক কর্মকান্ড তথা রাজনীতি বিষয়ক রিপোর্ট ও লেখালেখির ওপর ছিল বিশেষ বিধিনিষেধ। ফলে পত্রপত্রিকায় গুরুত্ব পেত রাজনীতির বাইরে সামাজিক বিষয় ভিত্তিক খবর। তখন এত পত্রিকা ছিল না। স্বনামধন্য পত্রিকার মধ্যে ছিল দৈনিক ইত্তেফাক, দৈনিক বাংলা, দৈনিক সংবাদ, দৈনিক দেশ, দৈনিক আজাদ, বাংলাদেশ অবজারভার, বাংলাদেশ টাইমস ও বাংলার বাণী। সার্কুলেশন কম হলেও বৈচিত্রপুর্ণ ও সাহসী রিপোর্টের জন্য দৈনিক সংবাদ ছিল আলোচিত পত্রিকা। প্রায় বিজ্ঞাপনশূণ্য এ পত্রিকাটি থাকত রিপোর্টে ঠাসা। তখন সাংবাদিকতা জগতে দৈনিক সংবাদের একজন স্টাফ রিপোর্টার হৈ চৈ ফেলে দিয়েছিলেন। পত্রিকা খুললেই পাওয়া যেত তার সাড়া জাগানো রিপোর্ট। একেক দিন একেক ধরনের রিপোর্ট। একদিন হয়ত সামাজিক রিপোর্ট। পরেরদিন অর্থনীতির রিপোর্ট। এমনিভাবে প্রশাসনের ভেতরের অনুসন্ধানী রিপোর্ট, ঘুষ, দুর্নীতি, বন্যা, খরা, ঘুর্ণিঝড় নিয়ে রিপোর্ট। রাজনীতি নিষিদ্ধ থাকলেও রাজনীতির ওপরও কৌশলী রিপোর্ট করতেন তিনি। পত্রিকার প্রথম পাতায় বিশেষ ট্রিটমেন্টে রিপোর্টগুলো ছাপা হতো। ফলে সহজেই তা সবার দৃষ্টি কাড়ত।  শ্রদ্ধাভাজন সাংবাদিক আহমেদ হুমায়ূন যিনি সাংবাদিকদের কাছে হুমায়ূন ভাই হিসেবে পরিচিত, তিনি আমাদের প্রায়ই ওই রিপোর্টারের উদাহরণ দিতেন। দৈনিক বাংলার বাইরে ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের খন্ডকালীন শিক্ষকও ছিলেন হুমায়ূন ভাই। ওই রিপোর্টার ছিলেন তার প্রিয় ছাত্র। তিনি প্রায়ই বলতেন ছাত্র হিসেবে সে অত্যন্ত মেধাবী, সাংবাদিকতায় এসেও মেধার স্বাক্ষর রাখছে। আমাদের তিনি উপদেশ দিতেন - ‘তাকে ফলো করো, তার রিপোর্টগুলো পড়ো এবং সেভাবে রিপোর্টের পেছনে দৌড়াও।’ আলোচিত এই রিপোর্টার শওকত মাহমুদ। তার রিপোর্ট যে কাউকেই নাড়া দিত। অনুসন্ধানী রিপোর্ট যাকে বলে, হৃদয়গ্রাহী রিপোর্ট যাকে বলে, ডেপথ রিপোর্ট যাকে বলে শওকত মাহমুদের রিপোর্ট তার অনন্য উদাহরণ। শওকত মাহমুদের সঙ্গে তখনও পরিচয় হয়নি। তবে দৈনিক সংবাদে তার রিপোর্ট পড়তে কখনও মিস করিনি। এভাবে তার ভক্ত হয়ে যাই। তার মত রিপোর্ট লেখা ও বিচিত্র বিষয়ে রিপের্ট সংগ্রহ করার আগ্রহ হয়।। দৈনিক বাংলায় আমার সহকর্মী মুকুল ভাই (বর্তমানে এনটিভি’র হেড অব নিউজ খায়রুল আনোয়ার) একদিন বললেন, শওকত মাহমুদ আমার রিপোর্টের খুব প্রশংসা করেছে। জানতে চেয়েছে, ছেলেটি কে? বিজ্ঞান ও পরিবেশ নিয়ে আমার রিপোর্ট ব্যাতিক্রমধর্মী বলেও তিনি উল্লেখ করেছেন। মুকুল ভাই তাকে আমার পরিচয় দিয়ে বলেছেন, জাহাঙ্গীরনগর বিশ্ববিদ্যালয়ের রসায়নের ছাত্র আমি। শওকত মাহমুদের প্রশংসার কথা শুনে আনন্দে মন ভরে যায়। মুকুল ভাইকে অনুরোধ করি তার সঙ্গে পরিচয় করিয়ে দিতে। শওকত মাহমুদ মুকুল ভাইয়ের সহপাঠী ও ঘনিষ্ট বন্ধু। একদিন ঢাকায় সড়ক দুর্ঘটনা নিয়ে একটি কর্মশালা ছিল। এর ওপর রিপোর্ট করার জন্য দৈনিক বাংলা থেকে আমাকে অ্যাসাইনমেন্ট দেয়া হয়। কর্মশালার প্রধান অতিথি ছিলেন হুমায়ূন ভাই। কয়েকদিন আগে সংবাদ পত্রিকায় সড়ক দুর্ঘটনা নিয়ে শওকত মাহমুদের সাড়া জাগানো সিরিজ রিপোর্ট প্রকাশিত হয়। অনুসন্ধানী এই রিপোর্টটির আদ্যোপান্ত পড়েছিলাম। সড়ক দুর্ঘটনা বিষয়ক কর্মশালায় গিয়ে দেখি সেখানে শওকত মাহমুদও উপস্থিত। সংবাদ থেকে তিনিও কর্মশালা কভার করতে এসেছেন। সড়ক দূর্ঘটনা নিয়ে কাজ করার কারণে সেখানে তাকে বক্তব্য দেয়ারও সুযোগ দেয়া হয়। কর্মশালা শেষে তার কাছে গিয়ে পরিচিত হলাম। তিনি আমাকে জড়িয়ে ধরে খুব প্রশংসা করলেন। বললেন, মুকুল আপনার কথা বলেছে। মনে হলো তিনি আমার অনেক দিনের চেনা। সেই থেকে তার সঙ্গে হৃদ্যতা। বড় ভাই হিসেবে দেখি, শ্রদ্ধা করি। ২০১১ সালের দিকে হার্টের চিকিৎসার জন্য শওকত ভাই আমাকে ব্যাংককে নিয়ে যান। বুমরুনগ্রাদ হাসপাতালে এনজিওগ্রাম করার পর প্রখ্যাত কার্ডিওলজিষ্ট ডা. আরাম সুচিত জানালেন, আমার হার্টে ৫টি ব্লক। তিনি জরুরিভাবে বাইপাস বা স্ট্যান্টিং করার জন্য পরামর্শ দেন। হার্টে ৫টি ব্লকের কথা শুনে ভয় পেয়ে যাই। কিন্তু শওকত ভাই সাহস দিয়ে বললেন, হার্টের চিকিৎসা এখন মামুলী ব্যাপার, ঝুঁকি নেই। তাই ভয় প্ওায়ার কিছু নেই। বুমরুনগ্রাদ হাসপাতালে অপারেশন ব্যায়বহুল হওয়ায় তিনি আমাকে নিয়ে গেলেন ব্যাংকক হাসপাতালের প্রখ্যাত হার্ট সার্জন অধ্যাপক ডা. কোসিনের কাছে। তিনি সদ্য যুক্তরাষ্ট্র থেকে এই হাসপাতালে এসে যোগদান করেছেন। ডা. কোসিন আমার এনজিওগ্রামের সিডি দেখে বললেন, বাইপাসের জন্য উপযুক্ত কেস। ব্যাংকক হাসপাতালে ওপেন হার্ট সার্জারী জন্য তৈরি হলাম, অপারেশনের তারিখ ঠিক হলো। পরীক্ষা-নিরীক্ষা চললো। এরইমধ্যে হাইপো-থাইরয়েড সমস্যা ধরা পড়ায় অপারেশনের তারিখ পিছিয়ে যায়। এ অবস্থায় থার্ড ওপিনিয়নের জন্য আরেকজন চিকিৎসকের শরনাপন্ন হই। বুমরুনগ্রাদ হাসপাতালের তরুণ কার্ডিওলজিস্ট ডা. সোয়াদচাই পরীক্ষা করে আমাকে স্ট্যান্টিং বা রিং লাগানোর পরামর্শ দিলেন। ফলে বাইপাসের চিন্তা বাদ দিয়ে ওই হাসপাতালেই ডা. আরামের কাছে স্ট্যন্টিংয়ের জন্য যাই। আমার চিকিৎসার জন্য শওকত ভাই ১৫ দিন ব্যাংককে ছিলেন। এরপর সুস্থ হয়ে দেশে ফিরি। সাড়ে তিন বছর পর আবার হার্টে সমস্যা দেখা দেয়। এবার লেফট মেইন আর্টারির অত্যন্ত স্পর্শকাতর জায়গায় ব্লক ধরা পড়ে। ডাক্তার বলেছেন, অতিরিক্ত ষ্ট্রেচের কারণে এ অবস্থা হয়েছে। চিকিৎসার জন্য ব্যাংককে যাওয়ার প্রস্তুতি নেই। কিন্তু শওকত ভাই দেশে নেই। ১৫ আগস্ট দুপুরে ফ্লাইট। আগের রাতে হঠাৎ শওকত ভাইয়ের ফোন, ঢাকায় ফিরেছেন। বললেন, তিনি ব্যাংককে ছিলেন। আমার যাওয়ার বিষয়টি জানা থাকলে তিনি সেখানে থেকে যেতেন। যাইহোক, হাসপাতালে ভর্তি হয়ে আমাকে সবকিছু জানাতে বললেন। এবার চিকিৎসার জন্য গেলাম ব্যাংককের মহিদুল ইউনিভার্সিটির সিরিরাজ হাসপাতালে। সরকারি এ হাসপাতালের ইন্টারন্যাশনাল ডিভিশন- সিরিরাজ প্রিয়মহারাজা কারুন হাসপাতালের কার্ডিয়াক সেন্টারের বিশিষ্ট কার্ডিওলজিস্ট অধ্যাপক ডা. ধামরাজ আমাকে দেখলেন এবং ১৯ আগস্ট রাতে আমার এনজিওগ্রাফি ও ওসিটি এনজিওপ্লাস্টি করবেন বলে জানালেন। ভর্তি হলাম সিরিরাজ হাসপাতালের হিজ মেজেস্ট্রি কার্ডিয়াক সেন্টারে । শওকত ভাইকে ১৮ আগস্ট একের পর এক ফোন করি। কিন্তু ফোনে তাকে পেলাম না। অবশেষে শুনলাম একটি দুঃসংবাদ তাকে ঢাকার বসুন্ধরা শপিং মলের সামনে থেকে ওইদিনই গ্রেফতার করা হয়েছে। খবরটি শুনে মন ভীষন খারাপ হয়ে যায়। ইচ্ছে হচ্ছিল তখনই ঢাকায় চলে আসি। কিন্তু এসে কী করব, তাকে তো মুক্ত করা যাবে না। দেশে চলছে জংলি শাসন। আইন কানুন বলতে কিছু নেই। তবে শওকত ভাইয়ের শারীরিক অবস্থার কথা ভেবে শংকিত হয়ে পড়ি। তার হার্ট বাইপাস করা। আবার হার্টে তিনটি রিংও লাগানো আছে। তিনি উচ্চমাত্রার ডায়াবেটিসের রুগী । প্রায় দু’বছর আগে তার ফুসফুসে পানি জমে এবং হার্ট ফেইলিওর হয়ে মরনাপন্ন অবস্থা হয়েছিল। এয়ার অ্যাম্বুলেন্সে করে তাকে ব্যাংককে নিয়ে যাওয়া হয়। তার চিকিৎসার সময় সঙ্গে ছিলাম। প্রায় একমাস চিকিৎসা শেষে দেশে আসেন। বর্তমানে তিনি হার্ট, কিডনী, ডায়াবেটিস ছাড়াও পিত্তথলিতে পাথর, ব্যাকপেইন এবং চোখ ও দাঁতের সমস্যায় ভুগছেন। তার সঙ্গে সবসময় বলতে গেলে ওষুধের একটি ডিসপেনসারি থাকে।এমন অসুস্থ একজন সাংবাদিককে গ্রেফতার করে জেলে নেয়া চরম নিষ্ঠুরতা ছাড়া কিছু নয়। বাংলাদেশের সাংবাদিকতা জগতে শওকত মাহমুদ একটি পরিচিত নাম। একজন মেধাবী ও সৃজনশীল সাংবাদিক হিসেবে তার সুখ্যাতি রয়েছে। অগ্রজদের কাছে তিনি যেমন প্রিয়, তেমনি অনুজদের কাছেও শ্রদ্ধেয়। লিখেন ভাল, বলেন ভাল। যুক্তি ও তথ্যপ্রমাণ ছাড়া কথা বলেন না। যে কোন বিষয়ে তার বিশ্লেষন উড়িয়ে দেয়া যায় না। বর্তমানে তিনি সাংবাদিকদের সর্বোচ্চ ফোরাম বাংলাদেশ ফেডারেল সাংবাদিক ইউনিয়ন বিএফইউজের সভাপতি। তিনি জাতীয় প্রেসক্লাবের দু’বার সভাপতি ও চারবারের নির্বাচিত সাধারণ সম্পাদক হিসেবে দায়িত্ব পালন করেছেন।জাতীয় প্রেস ক্লাবের খ্যাতি ও আধুনিকায়নে তার বিশেষ অবদান রয়েছে। সাংবাদিক দম্পতি সাগর-রুনি হত্যার প্রতিবাদসহ গণমাধ্যমের স্বাধীনতা, মত প্রকাশের স্বাধীনতা, সাংবাদিকদের রুটি-রুজির আন্দোলন, স্বৈরাচারের বিরুদ্বে গণতন্ত্রের আন্দোলন, এবং মিডিয়া আক্রান্ত হওয়ার বিরুদ্বে তিনি সবসময় সোচ্চার থেকেছেন। টিভি টকশোগুলোতে যুক্তির মাধ্যমে জোরালো বক্তব্য রেখেছেন। সাংবাদিকদের যে কোন বিপদ-আপদেও তিনি ঝাপিয়ে পড়ে সহযোগিতা করেছেন। সত্যিকার অর্থেই তিনি দেশের সম্পদ। কিন্তু তাকে অমানবিকভাবে গ্রেফতার করা হয়। তার কণ্ঠ স্তব্ধ করা জন্য ইতিপূর্বে উদ্দেশ্যমূলক মামলায় জড়ানো হয়। পেট্রোল বোমা হামলা, গাড়ী ভাংচুর ও বিস্ফোরক দ্রব্য আইনের ধারায় এ মামলা গুলো দেয়া হয়। একজন পেশাজীবি সাংবাদিক এবং সাংবাদিক নেতার বিরুদ্ধে এই ধরনের উদ্দেশ্যমূলক মামলা নজিরবিহীন। টিভি টকশো, লেখালেখি এবং পেশাজীবিদের বিভিন্ন সভা সমাবেশ, গোলটেবিল বৈঠক ও মানববন্ধনে তিনি অংশ নিয়েছেন, বক্তব্য দিয়েছেন। এর বাইরে তার কোন তৎপরতা ছিলনা। রাজপথে তিনি গাড়িতে বোমা হামলা কিংবা ভাংচুর করেছেন এটা কি বিশ্বাসযোগ্য? পাগলেও একথা বিশ্বাস করবে না। শওকত মাহমুদ কি এ কাজ করতে পারেন? কখনোই নয়। শওকত মাহমুদকে কেন গ্রেফতার করা হলো? তার অপরাধ কি? অন্যায়ের প্রতিবাদ করা একজন নাগরিকের নৈতিক অধিকার। তিনি অন্যায়ের প্রতিবাদ করেছেন। এটাই কি তার অপরাধ? তিনি বিএনপির রাজনীতির সঙ্গে জড়িত। বিএনপি চেয়ারপারসন বেগম খালেদা জিয়ার উপদেষ্টা। এটাই কি তার অপরাধ? একজন নাগরিক হিসেবে তার কি রাজনীতি করার অধিকার নেই? এজন্য কি গ্রেফতার করতে হবে? রিমান্ডে নিতে হবে? নির্যাতন করতে হবে? জাতীয় প্রেস ক্লাব ৬০ বছরের একটি ঐতিহ্যবাহী গনতান্ত্রিক প্রতিষ্ঠান। এদেশের প্রতিটি গণতান্ত্রিক, স্বৈরাচার বিরোধী ও সংস্কৃতিক আন্দোলনে এ ক্লাবের ভূমিকা রয়েছে। জাতীয় প্রেস ক্লাবকে অভিহিত করা হতো গণতন্ত্রের একখন্ড  দ্বীপ’ হিসেবে। ক্লাবটি সবসময়ই গণতান্ত্রিকভাবে পরিচালিত হয়ে আসছে। কিন্তু এবার সেই ঐতিহ্যকে ভুলুণ্ঠিত করা হয়েছে। ক্লাবের নির্বাচন বানচাল করে দিয়ে আওয়ামী দখলীকরণ করা হয়েছে। নির্বাচন ছাড়া, সদস্যদের ভোট ছাড়া একটি ঘোষিত দখলদার কমিটি রাতের অন্ধকারে তালা ভেঙ্গে ক্লাব দখল করে নিয়েছে। সেই দখলের বিরুদ্ধে প্রতিবাদ করেছিলেন শওকত মাহমুদ। তিনি বলেছিলেন, নির্বাচন করতে হবে এবং নির্বাচনের মাধ্যমে সদস্যরা যাকে খুশি তাকে ক্লাবের দায়িত্বে নির্বাচিত করতে পারেন। সেই নির্বাচিত কমিটিই ক্লাব পরিচালনা করবে। এটাই তার অপরাধ। শওকত মাহমুদকে গ্রেফতারের প্রতিবাদ ও মুক্তির দাবি জানিয়ে বিবৃতি দিয়েছেন সাবেক প্রধানমন্ত্রী বেগম খালেদা জিয়া। বিবৃতিতে তিনি বলেছেন, জাতীয় প্রেস ক্লাব দলীয়করণের প্রতিবাদ করায় সরকার তাকে গ্রেফতার করেছে। তার এই বক্তব্য যথার্থ। কিন্তু এ বক্তব্যে প্রেসক্লাব দখলদারদের গাত্রদাহ হয়েছে। দখলদার কমিটির সাধারণ সম্পাদক কামরুল ইসলাম চৌধুরী খালেদা জিয়ার বিবৃতির প্রতিবাদ করার স্পর্ধা পর্যন্ত দেখিয়েছেন। অথচ এই কামরুল ইসলাম চৌধুরীকে সাংবাদিক মোজাম্মেল হক ও শওকত মাহমুদের সুপারিশে তৎকালীন প্রধানমন্ত্রী খালেদা জিয়া ১৯৯২-৯৩ সালে সরকারী বার্তা সংস্থা বাসস-এ চাকরি দেন। শুধু তাই নয়, বাসস থেকে প্রধানমন্ত্রীর রিপোর্ট করার জন্য তাকে সংযুক্তও করা হয়। অসংখ্য দেশে প্রধানমন্ত্রীর সফরসঙ্গি করা হয়। খালেদা জিয়ার বিরুদ্ধে বিবৃতি দিতে কামরুল ইসলাম চৌধুরীর হাত এতটুকু কাঁপেনি। ন্যুনতম সৌজন্য বা বিনয়টুকু দেখানোরও প্রয়োজনবোধ করেনি। আসলে সুবিধাবাদী চরিত্রের লোকেরা এধরনেরই হয়। ওয়ান ইলেভেনের সময় খালেদা জিয়ার মুক্তি চেয়ে ১৫জন বিশিষ্ট সম্পাাদক সহ ৭শ’ সাংবাদিক বিবৃতি দিয়েছিলেন। সেই বিবৃতিতে স্বাক্ষর করতেও অস্বীকৃতি জানিয়েছিলেন কামরুল ইসলাম চৌধুরী। হঠাৎ শওকত মাহমুদকে কেন গ্রেফতার? অনেকেরই ধারনা তার গ্রেফতারের পেছনে এমন স্বার্থন্বেষি কিছু সাংবাদিক নেতারও ইন্ধন থাকতে পারে। তার মেধা এবং নেতৃত্বের গুনাবলি তাদের ঈর্ষার কারণ। তাই এই সুযোগ তারা কাজে লাগিয়েছে। তার উপর যে নিষ্ঠুর জুলুম হচ্ছে তা এক কথায় অবর্ণনীয়। একমাসেরও বেশি সময় ধরে তিনি বন্দী। গ্রেফতারের আগে তার বিরুদ্ধে ৮টি মামলা ছিল। এখন তাকে আরও মামলায় জড়ানো হয়েছে। মামলার সংখ্যা এখন ২১টি। আরও এগারটি মামালায় জড়ানোর ষড়যন্ত্র চলছে। একের পর এক মামলায় তাকে রিমান্ডে নেয়া হচ্ছে। আদালতের কাছে পুলিশ ১২টি মামলায় তাঁর ১২০ দিনের রিমান্ড  চায়। আদালত বিভিন্ন মামলায় তাকে ১৫ দিনের রিমান্ড  মঞ্জুর করে। মতিঝিল থানা, পল্টন থানা, ও ডিবি অফিসে ১৪ দিন তাকে রিমান্ডে নিয়ে রাখা হয়েছে। রিমান্ডের চেয়েও কোর্টে হাজিরার জন্য আনা নেয়ার ক্ষেত্রে তাকে হয়রানী-নির্যাতন বেশি করা হচ্ছে । গাজীপুরের কাশিমপুর কারাগার থেকে প্রিজন ভ্যানে করে আনা নেয়া করা হয়। এই গরম এবং তীব্র যানজটের মধ্যে প্রতিদিন ৭/৮ ঘণ্টা তাকে প্রিজন ভ্যানে আলো বাতাস বিহীন দমবন্ধ অবস্থায় কাটাতে হচ্ছে। একজন গুরুতর হার্টের রোগী হলেও তাকে আদালতের আটতলায় সিঁড়ি দিয়ে ওঠানো-নামানো হচ্ছে। যা খুবই ঝুঁকিপূর্ণ। অসুস্থ শরীরে এই নিষ্ঠুর নির্যাতন এখন তার প্রায় প্রতিদিনের ঘটনা। একজন মেধাবী সাংবাদিক বিনা কারণেই এই নির্যাতন ভোগ করছেন। জামিন চাইলেও তাকে জামিন দেয়া হচ্ছে না। ইতোমধ্যেই তার ১০ কেজি ওজন কমে গেছে। চেহারা ভেঙ্গে গেছে। তার সঙ্গে কী নির্দয় আচরণ করা হচ্ছে কোর্টে হাজিরা দিতে আসা তার ছবিই প্রমাণ। পরিবার থেকে অভিযোগ করা হয়েছে যে, তার চিকিৎসার ব্যবস্থা নিতে আদালতের আদেশও আমলে নিচ্ছে না কারা কর্তৃপক্ষ। কারাবিধি মোতাবেক সম্মানিত নাগরিক হিসাবে ডিভিশন পাওয়ার সুযোগ থাকলেও তাঁকে ডিভিশন না দিয়ে সাধারন হাজতি হিসেবে রাখা হচ্ছে। ডাক্তারের পরামর্শ অনুযায়ী বাসার খাবার তাকে দিতে দেয়া হচ্ছে না। দিন দিন তার শারীরিক অবস্থার অবনতি হচ্ছে। তাঁর জীবন ভয়াবহ ঝুঁকির মুখে পড়েছে। শওকত মাহমুদের মতো একজন মেধাবী সাংবাদিকের ওপর এই নিষ্ঠুরতা, অমানবিকতা বন্ধ হোক। এই কলম সৈনিককে অবলিম্বে মুক্তি দিয়ে সাংবাদিকদের মাঝে ফিরিয়ে দেয়া হোক। লেখকঃ সাংবাদিক, জাতীয় প্রেসক্লাবের সাধারণ সম্পাদক। 
undefined

সিলেটে সড়ক দুর্ঘটনায় মহিলার মৃত্যু: ট্রাকে আগুন
সিলেট-কোম্পানীগঞ্জ সড়কে দুর্ঘটনায় মহিলার মৃত্যুকে কেন্দ্র করে উত্তেজিত জনতা একটি ট্রাক পুড়িয়ে দিয়েছে।এ সময় সিলেট-কোম্পানীগঞ্জ সড়কে প্রায় দেড় ঘন্টা যান চলাচল বন্ধ ছিল। পরে কোম্পানীগঞ্জের উপজেলা চেয়ারম্যান এম তৈয়বুর রহমানের মধ্যস্থতায় পরিস্থিতি স্বাভাবিক হয়। পুলিশ জানায়, আজ শনিবার বেলা পৌনে ৩টায় সিলেট-কোম্পানীগঞ্জ সড়কের তেলিখালে রাস্তা পার হওয়ার সম পাথরবাহী ট্রাক চাপায় (সিলেট ড-১১-০৩৯৯) আছমা খাতুন(৬৫) নামের এক মহিলা মারা যান।তিনি তেলিখাল গ্রামের মৃত মরম আলীর পুত্র। এ ঘটনায় গ্রামের লোকজন বিক্ষুব্ধ হয়ে উঠে এবং ঘাতক ট্রাক পুড়িয়ে দেয়। তারা এ সময় ২০-২৫টি ট্রাক ভাংচুর করে। এ কারণে বিকাল সাড়ে চারটা পর্যন্ত যান চলাচল বন্ধ হয়ে যায়। খবর পেয়ে উপজেলা চেয়ারম্যান তৈয়বুর রহমান ঘটনাস্থলে ছুটে আসেন এবং পরিস্থিতি শান্ত করেন। এরপর থেকে সড়ক দিয়ে যান চলাচল স্বাভাবিক হয়। কোম্পানীগঞ্জের ওসি আমিনুল ইসলাম সরকার সড়ক দুর্ঘটনায় ১ জনের মৃত্যুর কথা স্বীকার করে বলেন, এ কারণে দেড় ঘন্ট যান চলাচল বন্ধ  ছিল। তিনি বেশ কয়েকটি গাড়ি ভাংচুরের কথাও স্বীকার করেন। 
road accident

স্কলার্সহোম অভিভাবক ফোরামের জঙ্গিবিরোধী মানববন্ধন বৃহস্পতিবার
সন্ত্রাস ও জঙ্গিবাদের বিরুদ্ধে আগামী ২৮ জুলাই বৃহস্পতিবার মানববন্ধন কর্মসুচী পালন করবে স্কলার্সহোম স্কুল এন্ড কলেজ অভিভাবক ফোরাম। চোহাট্টায় সিলেট কেন্দ্রীয় শহীদ মিনারে সামনে সকাল ১০ টায় এ মানববন্ধন কর্মসুচী পালন করা হবে। মানব বন্ধনে সকল ক্যাম্পসের অভিভাবকদের উপস্থিত থেকে জঙ্গিবাদের বিরুদ্ধে সোচ্চার হওয়ার আহবান জানানো হয়। সোমবার ফোরামের এক সভায় স্কলার্সহোমের শিক্ষার্থীদের কেউ যেন বিপথগামী না হয় এ লক্ষ্যে নিজ নিজ সন্তানদের প্রতি সতর্ক দৃষ্টি রাখার জন্য অভিভাবকদের প্রতি বিশেষ ভাবে অনুরোধ জানানো হয়। স্কলার্সহোম স্কুল এন্ড কলেজ অভিভাবক ফোরাম আহবায়ক ফয়জুল আলোয়ার আলাওরের সভাপতিত্বে ও শেখ মোঃ আজাদের পচিালনায় অনুষ্ঠিত সভায় সম্প্রতি সড়ক দুর্ঘটনায় স্কলার্সহোম শাহী ঈদগাহ শাখার প্রশাসনিক কর্মকর্তা অরজিত রায় ও তার স্ত্রী সুমিতা দাসের মৃত্যুতে শোক প্রস্তার গ্রহন কর হয়। সভায় এ মর্মান্তিক দুর্ঘটনায় গভীর দুঃখ প্রকাশ করে প্রয়াতদের বিদেহী আত্মার শান্তি কামনা করা হয়। সভায় বক্তব্য রাখেন, অধ্যক্ষ সুজাত আরী রফিক, সৈয়দ রুহুল আলম হাসান, সাংবাদিক আব্দুল মালিক জাকা, মইনুল ইসলাম, মোঃ বেলাল খান, ইনজিনিয়ার মাহমুদ, মোঃ বেলাল খান,  প্রকৌশলী আবুল হাসনাত শামীম,মোঃ শামসুল ইসলাম চৌধূরী, জান্নাত আরা খান প্রমুখ।-বিজ্ঞপ্তি। 
anti-terrorism

সিলেট-ঢাকা মহাসড়কের মাধবপুরে সড়ক দুর্ঘটনায় বিয়ানীবাজার উপজেলা ছাত্রলীগের ৩ নেতা নিহত
সিলেট-ঢাকা মহাসড়কের মাধবপুরে হোটেল হাইওয়ে ইনের পাশে সোমবার সকাল ৬টায় মাইক্রোবাস ও পিক আপ ভ্যানের মুখোমুখি সংঘর্ষে বিয়ানীবাজার উপজেলা ছাত্রলীগ নেতা রাহেল আহমদ (২৫), জাবেদ আহমদ (২৫) ও রুবেল আহমদ (২৪)সহ  ৫ জনের মৃত্যু হয়েছে। নিহত ৩ ছাত্রলীগ নেতার বাড়ি বিয়ানীবাজার উপজেলার ফতেহপুর গ্রামে ।এক সাথে ৩ জনের মৃত্যু খবরে উপজেলায় শোকের ছায়া নেমে এসেছে। লাশ মাধবপুর থেকে সিলেটের বিয়ানীবাজারে উদ্দেশ্য আনা হচ্ছে। বন্ধু বান্ধব ও দলীয় নেতা কর্মীরা তাদের বাড়িতে গিয়ে ভিড় জমাচ্ছেন। এ ঘটনায় আহত ৩ জনকে ব্রাক্ষণবাড়িয়া সদর হাসপাতালে ভর্তি করা হয়েছে বলে জানিয়েছেন শায়েস্তাগঞ্জ হাইওয়ে পুলিশের এস আই কামাল হোসেন। অপর দুজন কুমিল্লার দেবিদ্বার উপজেলার বাসিন্দা ও পিকআপ ভ্যানের হেলপার রুহুল আমিন এবং একজন  অজ্ঞাত। এস আই কামাল জানান, সিলেট থেকে একটি হাইয়েস মাইক্রোবাস ঢাকার উদ্দেশ্যে যাচ্ছিল। পথে মাধবপুর হাইওয়ে ইনের পাশে বিপরীত দিক থেকে আসা একটি পিকআপ ভ্যানের মাইক্রোবাসটির মুখোমুখি সংঘর্ষ হয়। এতে ঘটনাস্থলেই দুজনের মৃত্যু হয়। হাসপাতালে নেয়ার পর অন্যদের মৃত্যু হয়। আহত ৩ জনকে হাসপাতালে ভর্তি করা হয়। দুর্ঘটনাকবলিত দুটি যানবাহনকেই জব্ধ করা হয়েছে। 
road accident

কানাইঘাটে মোটর সাইকেল আরোহী একটি বাড়ি একটি খামার প্রকল্পের মাঠ সহকারির মর্মান্তিক মৃত্যু
কানাইঘাটে যাত্রীবাহী চলন্ত একটি বাসের সাথে মোটরসাইকেলের মুখোমুখি সংঘর্ষে রোববার উপজেলার একটি বাড়ি একটি খামার প্রকল্পের মাঠ সহকারি এনামুল হক (২৫) এর মর্মান্তিক মৃত্যু হয়েছে। দুর্ঘটনার খবর পেয়ে কানাইঘাট থানা পুলিশ ঘটনাস্থল পরির্দশন করে ঘাতক বাসটিকে আটক করে থানায় নিয়ে আসলেও বাসের চালক পালিয়ে যায়। জানা যায়, উপজেলার ৮নং ঝিংগাবাড়ি ইউপির আগতালুক গ্রামের মৃত মঈন উদ্দিনের পুত্র একটি বাড়ি একটি খামার প্রকল্পের ৭নং বাণী গ্রাম ইউপির (চুক্তি ভিত্তিক) মাঠ সহকারি পদে কর্মরত এনামূল হক প্রকল্পের কাজ করেন।রোববার সকাল সাড়ে ১১টার দিকে মোটরসাইকেল যোগে কর্মস্থল উপজেলা পল্লী উন্নয়ন অফিসে আসছিলেন। পথিমধ্যে গাজী বুরহান উদ্দিন সড়কের মাছুখাল বাজার সংলগ্ন ধলিবিল দক্ষিণ গ্রামের সেলিম উদ্দিনের বাড়ির পাশে আসা মাত্র বিপরীতগামী আসা সিলেট মুখী (মৌলভীবাজার-জ-১১-০২৬০) যাত্রীবাহী বাসের সাথে মোটর সাইকেলের মুখোমুখি সংঘর্ষ হলে এনামুল হক মাথায় আঘাত প্রাপ্ত হয়ে মারাত্মক জখম হন। পরে তাঁকে স্থানীয় লোকজন আশংকাজনক অবস্থায় উপজেলা স্বাস্থ্যকমপ্লেক্সে নিয়ে আসলে প্রাথমিক চিকিৎসা শেষে তাকে দ্রুত সিলেট ওসমানী হাসপাতালে নিয়ে যাবার পথে মৃত্যুর কুলে ঢলে পড়েন এনামুল হক। দুর্ঘটনার খবর পাওয়ার পরই উপজেলা নির্বাহী কর্মকর্তা তারেক মোহাম্মদ জাকারিয়া উপজেলা পল্লী উন্নয়ন কর্মকর্তা রবিন্দ্র চন্দ্র তালুকদার এবং এনামুল হকের সহকর্মীরা হাসপাতালে ছুটে যান এবং চিকিৎসার তদারকী করেন। পরে উর্ধ্বতন প্রশাসনের অনুমতি নিয়ে পোস্ট মেডাম ছাড়াই এনামুল হকের লাশ কানাইঘাট থানা পুলিশের জিম্মায় তার পরিবারের কাছে বুঝিয়ে দেওয়া হয়। এদিকে সড়ক দূর্ঘটনায় ঢাকনাইল বিদ্যা নিকেতন জুনিয়রস্ স্কুলের প্রধান শিক্ষক এনামুল হকের মর্মান্তিক মৃত্যুর ঘটনায় এলাকায় শোকের ছায়া নেমে আসে। তার আত্মীয়-স্বজনদের কান্নায় এলাকার বাতাস ভারী হয়ে উঠে। উল্লেখ্য যে, ৫মাস পূর্বে একটি বাড়ি একটি খামার প্রকল্পের মাঠ সহকারী পদে এনামুল হক চাকুরীতে যোগদান করেন। দেড়মাস পূর্বে তিনি বিয়ে করেন। বাবা মঈন উদ্দিন ২মাস পূর্বে মারা যান। পরিবারের ৪ভাই ৩বোনের মধ্যে নিহত এনামুল হক সবার বড় ছিলেন। 
road accident

মক্কায় সড়ক দুর্ঘটনায় ৩ বাংলাদেশি নিহত
সৌদি আরবের পবিত্র নগরী মক্কায় এক সড়ক দুর্ঘটনায় তিন বাংলাদেশি নিহত হয়েছেন। স্থানীয় সময় গত বৃহস্পতিবার রাতে মক্কা নগরীর তায়েফের কাছে এ দুর্ঘটনা ঘটে। নিহতরা হলেন ফরিদপুরের সালথা উপজেলার ভাওয়াল ইউনিয়নের পুরুরা-সাধুপাড়া গ্রামের সোহবার মোল্লার ছেলে নজরুল মোল্লা, নরসিংদীর মনোহরদী উপজেলার মাইজদিয়া গ্রামের সজীব মিয়া ও একই এলাকার মো. শাহজাহান। জানা যায়, গত বৃহস্পতিবার রাতে মক্কা নগরী থেকে কর্মস্থল আবা শহরে যাওয়ার পথে তায়েফের কাছে তাঁরা সড়ক দুর্ঘটনার শিকার হন। জেদ্দার বাংলাদেশ কনস্যুলেটের কনসাল মোক্কাম্মেল হোসেন বৃহস্পতিবার মক্কায় সড়ক দুর্ঘটনায় তিনজন নিহতের খবর নিশ্চিত করেছেন। 
road accident

বগুড়ায় বাস-ট্রাক সংঘর্ষে নিহতের সংখ্যা বেড়ে ১০
শেরপুর উপজেলার ঢাকা-বগুড়া মহাসড়কের ধনকুন্ডিতে যাত্রীবাহী বাস ও ট্রাকের মুখোমুখি সংঘর্ষে নিহতের সংখ্যা বেড়ে ১০ এ দাঁড়িয়েছে। এ দুর্ঘটনায় আহত হয়েছেন আরও অন্তত ২৩ যাত্রী। শুক্রবার ভোর সাড়ে ৬টার দিকে এ দুর্ঘটনা ঘটে। দুর্ঘটনার পর পৌনে এক ঘণ্টা ঢাকা-বগুড়া মহাসড়কে যান চলাচল বন্ধ হয়ে। এসময় মহাসড়কে তীব্র যানজটের সৃষ্টি হয়। নিহতরা হচ্ছেন- বাসচালক দিনাজপুরের নবাবগঞ্জ উপজেলার তপনঘাট গ্রামের হাফিজ উদ্দিনের ছেলে শামীম হোসেন বেলাল (৪০), বাসযাত্রী জয়পুরহাটের পাঁচবিবি উপজেলার আজিজার রহমানের ছেলে সারোয়ার হোসেন (৩৫), দিনাজপুর পৌরশহরের বালুডাঙার নুরুল ইসলাম সরকারের ছেলে নাজমুল সরকার (৩৫), দিনাজপুর সদর উপজেলার খোদমাধবপুর মিস্ত্রীপাড়ার মৃত আব্দুল আজিজ মিয়ার ছেলে পারভেজ আলম (৪০), একই জেলার নবাবগঞ্জ উপজেলার ছাবেদগঞ্জ গ্রামের তাজবর রহমানের ছেলে তজিরুল ইসলাম (৩৬), আমবাগান গ্রামের শাহ আলমের ছেলে দুলাল হোসেন (৩৬), বিরামপুর উপজেলার দোগাছি গ্রামের শফি মন্ডলের ছেলে আব্দুল হাকিম (৪০), ঠাকুরগাঁওয়ের সদর উপজেলার নুর মোহাম্মদের ছেলে হাফিজুর রহমান (৩৮), রংপুরের মিঠাপুকুর উপজেলার গোপালপুর চৌধুরীপাড়ার খলিলুর রহমানের ছেলে বেনজির রহমান (৪২) ও টাঙ্গাইলের ঘাটাইল উপজেলার জোড়বাড়িয়া গ্রামের মালেক উদ্দিনের ছেলে ট্রাকচালক ভোলা মিয়া (৪২)। শেরপুর থানার উপ-পরিদর্শক (এসআই) বুলবুল ইসলাম জানান, পরিচয় পাওয়া ছয়জনের আত্মীয় স্বজনদের সংবাদ দেয়া হয়েছে। নিহত অপর চারজনের নাম পরিচয় উদঘাটনের চেষ্টা চলছে।    পুলিশ জানায়, পাথরবোঝাই একটি ট্রাক ঢাকা যাচ্ছিল। পথে বিপরীত দিক থেকে আসা দিনাজপুরগামী রেখা এন্টারপ্রাইজের একটি যাত্রীবাহী বাসের মধ্যে সংঘর্ষ হয়। এতে ঘটনাস্থলেই বাসের ৭ যাত্রী নিহত হন। পরে সকাল ৯টার দিকে হাসপাতালে চিকিৎসাধীন আরো তিনজন মারা যান। পুলিশ ও স্থানীয়রা আহতদের উদ্ধার করে শেরপুর উপজেলা স্বাস্থ্য কমপ্লেক্স ও বগুড়া শহীদ জিয়াউর রহমান মেডিকেল কলেজ হাসপাতালে (শজিমেক) ভর্তি করে। বগুড়া জেলা পুলিশ সুপার আসাদুজ্জামান, হাইওয়ে পুলিশ সুপার ইসরাফিল হাওলাদার দুর্ঘটনাস্থল পরিদর্শন করেছেন। এদিকে, দুর্ঘটনার পর পৌনে এক ঘণ্টা ঢাকা-বগুড়া মহাসড়কে যান চলাচল বন্ধ ছিল। এতে মহাসড়কে তীব্র যানজটের সৃষ্টি হয়।  শেরপুর ফায়ার সার্ভিস ও সিভিল ডিফিন্সের স্টেশন অফিসার দেওয়ান সোহেল রানা এ তথ্য নিশ্চিত করেছেন। 
road accident

বিএনপি চেয়ারপারসনের প্রেস সচিব মারুফ কামাল সড়ক দুর্ঘটনায় আহত
সড়ক দুর্ঘটনায় আহত হয়েছেন বিএনপি চেয়ারপারসনের প্রেস সচিব মারুফ কামাল খান সোহেল। শনিবার  রাত পৌনে আটটার দিকে ঢাকা-রাজশাহী মহাসড়কের সিরাজগঞ্জ সয়দাবাদ এলাকায় তিনি সড়ক দুর্ঘটনার কবলে পড়েন। বিএনপি চেয়ারপারসন খালেদা জিয়ার গাড়িবহরে উত্তরাঞ্চল সফরের গাড়িবহরে তাকে বহনকারী গাড়ির চাকা পাংচার হলে সেটি রোড ডিভাইডারে ওঠে যায়। এতে তিনি মাথা ও হাঁটুতে আঘাত পান। 
road accident

তাবলিগের চিল্লা শেষে বাড়ি ফেরা হলোনা দিরাইর সমুজ মিয়ার
তাবলিকের চিলল্লা দিয়ে বাড়ি ফেরা হলোনা দিরাই রাধানগর গ্রামের সমুজ মিয়ার।বাড়ি ফেরার পথে এক মর্মান্তিক সড়ক দুর্ঘটনার কবলে পড়ে লাশ হয়ে বাড়ি ফিরলেন তিনি।পারিবারিক সূত্র জানায়,সমুজ মিয়া রমজান মাসে তাবলিগে ছিলেন।ময্গলবার রাতের বাসে তিনি বাড়ি ফিরছিলেন। বুধবার ভোর দক্ষিণ সুরমায় লালাবাজার অতিরবাড়ি এলাকায় বাস খাদে পড়ে যে চারজন  মারা যান তাদের এক জন সমুজ মিয়া। দুর্ঘটনায় আহত হয়েছেন আরও ২০ থেকে ২৫ জন যাত্রী। বুধবার ভোর পাঁচটার দিকে এ দুর্ঘটনা ঘটে। নিহত চারজন হলেন,দিরাইর সমুজ মিয়া (৬০) ও আব্দুল মুকিত (৫৫), প্রতিভা চক্রবর্তী (৫৫), তার নাতনি অনামিকা চক্রবর্তী (৭)। দক্ষিণ সুরমা থানার ওসি মো. মোরছালিন জানান, নূর আনন্দ পরিবহনের বাসটি ঢাকা থেকে সুনামগঞ্জের দিরাইয়ে যাচ্ছিল। পথে বুধবার ভোররাতে ঢাকা-সিলেট মহাসড়কের অতিরবাড়ি এলাকায় চালক নিয়ন্ত্রণ হারালে বাসটি রাস্তার পাশে খাদে পড়ে যায়। এতে ঘটনাস্থলেই এক কিশোরী, এক নারী ও দুই পুরুষ যাত্রী নিহত হন। আহত হন আরো অন্তত ২০ জন। নিহতদের লাশ উদ্ধার করে দক্ষিণ সুরমা থানায় রাখা হয়।পরে স্বজনদের নিকট হস্হান্তর করা হয়। 
road accident

আব্দুন নূর চেয়ারম্যান কল্যান ফান্ডের উদ্যোগে মসজিদে ফ্যান প্রদান,অনুদান বিতরন
দক্ষিন সুনামগঞ্জের আব্দুন নূর চেয়ারম্যান কল্যান ফান্ডের উদ্যোগে পবিত্র রমজান ও ঈদ উপলক্ষে অসহায় রোগী ও গরীব দুঃস্থদের মধ্যে অনুদান বিতরন এবং মসজিদে ফ্যান প্রদান করা হয়েছে।এবার ফান্ডে জমাকৃত ১ লক্ষ ১১হাজার ৪৫০ টাকা বিতরন করা হয়। গত ২৭ রমজান দক্ষিন সুনামগঞ্জের উজানীগাঁও জামে মসজিদের নবনির্মিত দোতলার জন্য ১০টি সিলিং ফ্যান প্রদান করা হয়। কল্যান ফান্ডের নির্বাহী পরিচালক সাংবাদিক খালেদ আহমদ মসজিদ পরিচালনা কমিটির নিকট ফ্যানগুলো হ্স্হান্তর করেন। এদিকে,সড়ক দুর্ঘটনায় গুরুতর আহত কাজিটুলায় বসবাসকারী বাহুবলের গাজিপুর গ্রামের বৃদ্ধা গৃহকর্মি খুদেজা বিবির একমাত্র পুত্র অসুস্হ মিলন মিয়ার চিকিৎসার জন্য ২৬ রমজান খুদেজা বিবির নিকট ১০ হাজটার টাকা প্রদান করা হয়। এছাড়া,ফান্ডের বাকি টাকা গুলো এতিমখানা এবং সিলেট ও দক্ষিন সুনামগঞ্জের গরীব দুঃস্থদের মধ্যে বিতরন করা হয়। 
undefined

সিলেট-ঢাকা মহাসড়কের নরসিংদীতে সিলেট থেকে ছেড়ে যাওয়া সোহাগ পরিবহনের বাসের সাথে মুখোমুখি সংঘর্ষ : নিহত ১০
সিলেট-ঢাকা মহাসড়কের নরসিংদীর বিসিক শিল্পনগরী এলাকায় সিলেট থেকে ঢাকার উদ্দেশ্যে ছেড়ে যাওয়া সোহাগ পরিবহনের একটি বাসের সাথে অপর একটি বাসের মুখোমুখি সংঘর্ষে গ্যাস সিলিন্ডার বিস্ফোরণে ১০ জন নিহত ও ৬৩ জন আহত হয়েছেন। বুধবার বিকেল সাড়ে ৪টার দিকে এ দুর্ঘটনা ঘটে। নিহতের সংখ্যা আরো বাড়তে পারে। সিলেট থেকে ছেড়ে যাওয়া সোহাগ পরিবহনের  বাসের সাথে ঢাকা থেকে ভৈরবের উদ্দেশ্যে ছেড়ে আসা মেঘালয় পরিবহনের বাসের সংঘর্ষ হয়। এ ঘটনার পর থেকে ঢাকা-সিলেট মহাসড়কে প্রায় ২ ঘণ্টা যান চলাচল বন্ধ থাকে। স্থানীয় ও পুলিশ সূত্রে জানা যায়, বিকেল সাড়ে ৪টার  দিকে সিলেট থেকে ঢাকাগামী সোহাগ পরিবহনের একটি বাসের সঙ্গে বিপরীত দিক থেকে আসা মনোহরদী গামী মেঘলা পরিবহনের মুখোমুখি সংঘর্ষ হয়। এসময় গ্যাস সিলিন্ডার বিস্ফোরণে উভয় বাসেই আগুন ধরে ঘটনাস্থলেই ৩ জন জীবন্ত দগ্ধ হয়ে এবং হাসপাতালে নেওয়ার পর আরো ৩ জন মারা যান। নিহতদের মধ্যে সোহাগ পরিবহনের চালকও রয়েছে বলে জানা গেছে। জেলা অতিরিক্ত পুলিশ সুপার (এএসপি) মোখলেছুর রহমান এ বিষয়টি নিশ্চিত করেছেন।খবর পেয়ে স্থানীয় ফায়ার সার্ভিসের সদস্যরা এসে বাসের আগুন নিয়ন্ত্রণে আনে। প্রত্যক্ষদর্শীরা জানায়, উপজেলার কারারচর বিসিক শিল্প এলাকায় এ সংঘর্ষের ঘটনা ঘটে। এতে ঘটনাস্থলেই তিনজন মারা যান। নরসিংদী জেলা হাসপাতালে নেওয়ার পথে মারা যান আরও দুইজন। এরপর হাসপাতালে নেওয়ার পর মারা যান আরও ২ জন। নরসিংদীতে মারা যাওয়া সাতজনের মধ্যে পাঁচজনের পরিচয় পাওয়া গেছে। এরা হলেন, জেলার রায়পুরা উপজেলার চরফুলদী গ্রামের মজলু মিয়া (৩৫), চরমধুয়া গ্রামের চান মিয়া (৪৫) ও নূরজাহান বেগম (৪০), বেলাব উপজেলা বিন্নাবাইদ এলাকার নাদিরা বেগম (১০) ও ব্রাহ্মণবাড়িয়া সদরের শাহনাজ বেগম (২৬)। সর্বশেষ ঢাকা মেডিকেল কলেজ (ঢামেক) হাসাপতালে চিকিৎসাধীন অবস্থায় সন্ধ্যা সাড়ে ৭টার দিকে মারা যান আরও ২ জন এবং রাত ৯টার দিকে মারা যান ১ নারী।  এ নিয়ে মর্মান্তিক এ দুর্ঘটনায় নিহতের সংখ্যা দাঁড়ালো ১০ জনে। দুর্ঘটনায় দুটি বাসেই আগুন ধরে যায়। পরে ফায়ার সার্ভিসের কর্মীরা ঘটনাস্থলে পৌঁছে আগুন নিয়ন্ত্রণে আনে। এ ঘটনায় কমপক্ষে ৬০ জন আহত হয়েছেন।নরসিংদী পুলিশ সুপার শেখ রফিকুল ইসলাম ঘটনার সত্যতা নিশ্চিত করেছেন। আহতদের মধ্যে গুরুতর অবস্থায় ১১ জনকে ঢাকা মেডিকেল কলেজ (ঢামেক) হাসপাতালে স্থানান্তর করা হয়। ঢামেকে চিকিৎসাধীনদের মধ্যে যাদের নাম জানা গেছে তারা হলেন, সোহেল (৩০), হোসনে আরা (২৭), আব্দুল হান্নান (৬৫), মোহাম্মদ হান্নান (৫০), রিজিয়া বেগম (৪৫), হোসনে আরার ছেলে আক্তার (৮) ও রাব্বি (১২)। এদের মধ্যে আব্দুল হান্নান ও মোহাম্মদ হান্নান সন্ধ্যার পর মারা যান। রিজিয়া বেগম মারা যান রাত ৯টার দিকে। 
road accident

কাতারের দোহায় সড়ক দুর্ঘটনায় সিলেটের কানাইঘাটের সহোদরসহ ৪ জন নিহত
কাতারে সড়ক দুর্ঘটনায় সিলেট জেলার কানাইঘাট উপজেলার ৪ জন নিহত হয়েছেন। ট্যাক্সিযোগে দেশটির রাজধানী দোহায় স্থানীয় সবজি মার্কেট থেকে সোমাল নামক স্থানে যাওয়ার পথে কাতার-সৌদি হাইওয়েতে মালবাহী ট্রাকের ধাক্কায় এ দুর্ঘটনা ঘটে। এতে আরো ২ জন গুরুতর আহত হয়েছেন। মঙ্গলবার বাংলাদেশ সময় সকাল ১১টায় (স্থানীয় সময় সকাল ৮টায়) এ মর্মান্তিক দুর্ঘটনা ঘটে। নিহতরা হচ্ছেন- কানাইঘাট উপজেলার ঝিঙ্গাবাড়ি ইউনিয়নের আমরপুর গ্রামের হাছই মিয়ার ছেলে ইসলাম উদ্দিন (৩২) ও তার ছোট ভাই মঈনুদ্দিন (৩০), গর্দনাকান্দি গ্রামের কুতুব উদ্দিনের ছেলে আওলাদ হোসেন (৩৫) এবং কাপ্তানপুর গ্রামের মুহিব উদ্দিন (২৮)। সড়ক দুর্ঘটনায় গুরুতর আহত দু’জন হচ্ছেন- আওলাদ হোসেনের ছোট ভাই রেজওয়ানুল করিম এবং ঝিঙ্গাবাড়ি ইউনিয়নের ফরিদ উদ্দিন। কানাইঘাটের ঝিঙ্গাবাড়ি ইউনিয়নের আমরপুর গ্রামের কালাম আজাদ ও একই ইউনিয়নের তিনচটি গ্রামের সেলিম উদ্দিন এ দুর্ঘটনার বিষয়টি নিশ্চিত করেছেন। তারা জানান, নিহত ৪ জনের সাথে অবস্থানরত হুমায়ুন আহমদ নামক এক ব্যক্তি তার বন্ধু কানাইঘাটের আমরপুর গ্রামের নুরুল ইসলামকে সড়ক দুর্ঘটনার বিষয়টি ফোন করে জানিয়েছেন। 
road accident

সিলেট-তামাবিল মহাসড়কে ট্রাক-অটোরিকশা সংঘর্ষে মা-ছেলেসহ নিহত ৩
সিলেট-তামাবিল মহাসড়কে ট্রাক-সিএনজি অটোরিকশার মুখোমুখি সংঘর্ষে মা- ছেলেসহ তিন জন নিহত হয়েছে। বুধবার রাত ৮টার দিকে সিলেট সদর উপজেলার খাদিমপাড়া বাইপাস এলাকায় এ দুর্ঘটনাটি ঘটে। নিহতরা হলেন- জকিগঞ্জের বারহাল ইউনিয়নের সালমা বেগম (৭০), তার ছেলে হারুনুর রশীদ (৪৫) ও তাদের এক আত্মীয় সায়রা খাতুন (২৮)। তারা সবাই সিলেট নগরীর মেজরটিলা সৈয়দপুরে বসবাস করতেন। স্থানীয় সূত্রে জানা গেছে- বুধবার রাত ৮টার দিকে সিলেট-তামাবিল মহাসড়কের খাদিমপাড়া বাইপাস এলাকায় বিপরীত দিক থেকে আসা ট্রাক ও সিএনজি অটোরিকশার মুখোমুখি সংঘর্ষ হয়। সংঘর্ষে ঘটনাস্থলেই সালমা বেগম ও হারুনুর রশীদ নিহত হন। আশঙ্কাজনক অবস্থায় সায়রা খাতুনকে সিলেট এমএজি ওসমানী হাসপাতালে নিয়ে আসার পর তিনি মারা যান। এ দুঘর্টনায় সত্যতা নিশ্চিত করেছেন শাহপরান থানার ভারপ্রাপ্ত কর্মকর্তা শাহজালাল মুন্সী। 
road accident

নাটোরের বড়াইগ্রামে দুই বাসের মুখোমুখি সংঘর্ষে কমপক্ষে ৩৪ জন নিহত
নাটোরের বড়াইগ্রামে দুই বাসের মুখোমুখি সংঘর্ষে কমপক্ষে ৩৪ জন নিহত ও অর্ধশত আহত হয়েছেন। আহতদের চিকিৎসার জন্যে বিভিন্ন সরকারি ও বেসরকারি হাসপাতালে ভর্তি করা হয়েছে। 
road accident

হবিগঞ্জে বাস-ট্রাক সংঘর্ষে ৩ আনসার সদস্য নিহত
জানা গেছে, আনসারবাহী বাসটি ব্রাহ্মণবাড়িয়া থেকে মৌলভীবাজারের কালাপুরে যাচ্ছিল। পথিমধ্যে ঢাকা-সিলেট মহাসড়কের সুতাং এলাকায় বিপরীত দিক থেকে ট্রাকের সঙ্গে মুখোমুখি সংঘর্ষ। এতে ঘটনাস্থলেই তিনজন মারা যান। আহত হয়েছেন কমপক্ষে ৪০ জন। তাদের আশপাশের হাসপাতালে চিকিত্সা দেয়া হচ্ছে। 
road accident

মোটর সাইকেল চাপায় ইউএনবি’র সিলেট প্রতিনিধি মহসিন গুরুতর আহত
মোটর সাইকেল চাপায় বার্তা সংস্থা ইউএনবি’র সিলেট প্রতিনিধি মো. মহসিন গুরুতর আহত হয়েছেন। সিটি করপোরেশনের উপ বিভাগীয় প্রকৌশলী আবুল ফজল খোকন মোটর সাইকেল চাপা দিয়ে তাকে আহত করার পাশাপাশি মারধর করারও অভিযোগ করেছেন সাংবাদিক মহসিন।রোববার সকাল সাড়ে ৯টায় সিলেট নগরীর কুমারপাড়ার ভেতরে এ ঘটনা ঘটে। সাংবাদিক মহসিন জানান, সকালে তিনি মেয়েকে নিয়ে মোটর সাইকেলযোগে মিরাবাজারে চিকিৎসকের কাছে যাচ্ছিলেন। কুমারপাড়া গলির ভেতরে সিটি করপোরেশনের উপ বিভাগীয় প্রকৌশলী আবুল ফজল খোকন তার মোটর সাইকেল দিয়ে সাংবাদিক মহসিনের মোটর সাইকেলে ধাক্কা দেন। এসময় মেয়েকে নিয়ে সাংবাদিক মহসিন মোটর সাইকেল থেকে ছিটকে রাস্তার পাশে ড্রেনে পড়ে যান। এরপর খোকন মোটর সাইকেল থেকে নেমে মহসিনকে বেধড়ক মারপিট শুরু করেন। সাংবাদিক মহসিন ও তার মেয়ের আর্তচিৎকারে আশপাশের লোকজন ছুটে আসলে খোকন দ্রুত পালিয়ে যান। পরে স্থানীয় লোকজন মহসিন ও তার মেয়েকে উদ্ধার করে সিলেট ওসমানী মেডিকেল কলেজ হাসপাতালে ভর্তি করেন। এ ব্যাপারে আবুল ফজল খোকন  জানান- সাংবাদিক মহসিনের মোটর সাইকেলের সাথে তার মোটর সাইকেলের মুখোমুখি সংঘর্ষ হয়েছে। সাংবাদিক মহসিনকে চিনতে না পেরে রাগবশত তিনি তাকে শারীরিকভাবে লাঞ্ছিত করেন। এ ঘটনায় তিনি অনুতপ্ত বলে জানান। সূত্র:সিলেটভিউ২৪ডটকম। 
road accident

হবিগঞ্জে সড়ক দুর্ঘটনায় ছাত্রলীগনেতা নিহত
হবিগঞ্জে সড়ক দুর্ঘটনায় ফয়সল মিয়া(২৮) নামের এক ছাত্রলীগনেতা নিহত হয়েছেন। আহত হয়েছেন আরো একজন। রোববার রাত আটটার দিকে ঢাকা-সিলেট মহাসড়কের নুরপুরে এ দুর্ঘটনা ঘটে।নিহত ফয়সল হবিগঞ্জ জেলা ছাত্রলীগের সাবেক সহ-সম্পাদক। হবিগঞ্জ সদর থানার ভারপ্রাপ্ত কর্মকর্তা (ওসি) নাজিম উদ্দিন জানান, রোববার রাত আটটার দিকে ঢাকা-সিলেট মহাসড়কের অলিপুর থেকে ফয়সল ও তার সহযোগী মোটরসাইকেলযোগে হবিগঞ্জ আসছিলেন। নুরপুর এলাকায় পৌঁছলে সিলেট থেকে ঢাকাগামী একটি হায়িস মাইক্রোবাস মোটরসাইকেলটিকে ধাক্কা দিয়ে পালিয়ে যায়। এতে তারা গুরুতর আহত হন। পরে স্থানীয়রা তাদের উদ্ধার করে হবিগঞ্জ সদর আধুনিক হাসপাতালে আনলে কর্তব্যরত চিকিৎসক ফয়সলকে মৃত ঘোষণা করেন। গুরুতর আহত অপর যুবককে সিলেট ওসমানী মেডিকেল কলেজ হাসপাতালে পাঠানো হয়েছে। তার পরিচয় জানা যায় নি। 
road accident

কারাগারে আটক সিসিকের বরখাস্তকৃত মেয়র আরিফের মায়ের খোলা চিঠি
সাবেক অর্থমন্ত্রী শাহ এএসএম কিবরিয়া হত্যা মামলায় কারাগারে থাকা সিলেট সিটি করপোরেশনের মেয়র আরিফুল হক চৌধুরীর বৃদ্ধা মা আমিনা খাতুন তার ছেলেকে ফিরিয়ে দিতে একটি খোলা চিঠি লিখেছেন। খোলা চিঠিতে তিনি ‌‘আমার অসুস্থ ছেলেকে আমার বুকে ফিরিয়ে দাও’ শিরোনামে সিলেটবাসীর কাছে খোলা চিঠিটি লেখেন। আর এই চিঠিটি প্রচার করেছে ‘আরিফুল হক চৌধুরী মুক্তি পরিষদ।’ বুধবার নগরীতে এই চিঠিটি দেখা যায়। সিলেটের সকাল এর পাঠকদের জন্য চিঠিটি হুবহু তুলে ধরা হলো:- আমি আমিনা খাতুন। আপনারা যারা ভালোবেসে বিগত নির্বাচনে আরিফুল হক চৌধুরীকে মেয়র নির্বাচিত করেছেন আমি তার মা। আজ আমি বড় অসহায়, হৃদয় আমার ভারাক্রান্ত, অসুস্থ হয়ে বিছানায় শয্যাশায়ী হয়ে পুত্রের দুশ্চিন্তায় দিশেহারা। শেষ বয়সে এসেও নির্ঘুম রাত কাটছে আমার। কোন পথ খুঁজে না পেয়ে আমি আমার সবচেয়ে আপনজন সিলেটের মানুষের দ্বারস্থ হয়েছি। যেভাবে আমার সন্তানও নির্বাচনের সময় আপনাদের কাছে শেষ আশ্রয় খুঁজেছিল। ‘মেয়রের মা হিসেবে নয়, একজন অসুস্থ ও বারবার ষড়যন্ত্রের শিকার এক ছেলের অসহায় মা হিসেবে’ আপনাদের বিবেকের দুয়ারে হাজির হয়েছি। ৮৩ বছরের এক অসহায় বৃদ্ধা আপনাদের কাছে ছেলের জন্য দোয়া চাচ্ছি। আমি জানি ছেলের জন্য যে কোনো মানুষের কাছে মায়ের দোয়া চাওয়াটা অন্যায় নয়। আর আরিফুল হক চৌধুরী শুধু আমার সন্তান নয়, যেদিন থেকে সে নগরবাসীর জন্য কাজ শুরু করেছিল, সেদিন থেকে আমি তাকে আপনাদের জন্য উৎসর্গ করে দিয়েছি। তাই আরিফ আপনাদের সন্তান, আপনাদের ভাই, আপনাদের আপনজন বললেও ভুল হবে না। আরিফুল হক চৌধুরীর বাবা মারা গেছেন ১৯৯১ সালে। সে আমাদের একমাত্র ছেলে, তার কোনো চাচাও নেই। আমরা আজ অভিভাবকহীন অসহায় এক পরিবার। আমার আদরের ছেলেটিকে ছোটবেলা থেকেই মানবতার সেবায় কাজ করার জন্য শিক্ষা দিয়েছি, তার মধ্যে সেই ইচ্ছাই ছিল। সেজন্য যখনই সুযোগ পেয়েছে আমার ছেলে সিলেটের মানুষের জন্য রাতদিন পরিশ্রম করে গেছে। যা আপনাদের চোখে দেখা। এসব কাজ করতে গিয়ে তাকে অনেক বিপদ মোকাবেলা করতে হয়েছে। দুই দুইবার সে জীবন-মৃত্যুর সন্ধিক্ষণে ছিল। একবার সড়ক দুর্ঘটনায় সে প্রায় পঙ্গু হয়ে পড়েছিল। আল্লাহর অশেষ রহমত আর সিলেটবাসীর দোয়ায় সে আবার স্বাভাবিক জীবনে ফিরে আসতে পেরেছে, যদিও দুর্ঘটনার কারনে এখনো শারীরিক সমস্যা রয়েই গেছে। সর্বশেষ মেয়র নির্বাচিত হওয়ার পর রাত দিন পরিশ্রম করার ফলে সে হৃদরোগে আক্রান্ত হয়ে মৃত্যুর কাছাকাছি চলে গিয়েছিল। আবারো আল্লাহপাক আমার প্রতি সদয় হয়েছেন এবং সিলেটের কোটি মানুষের দোয়ায় সুস্থ হয়েছে আমার ছেলে। সুস্থ হয়ে আমার ছেলে নগরবাসীর জন্য কাজ শুরু করতে না করতেই তার সামনে আবার নতুন বিপদ হাজির হয়েছে। তার বিরুদ্ধে যে অভিযোগ আনা হয়েছে, আমার ছেলে এরকম কোনো অপরাধ করতেই পারে না। সিলেটের সকল মানুষই জানেন, এটা একটা গভীর ষড়যন্ত্র। আমি জানি আমার ছেলে নির্দোষ। অভিভাবকহীন পরিবার হিসেবে সিলেটবাসীই এখন আমাদের অভিভাবক। আমি আপনাদের কাছে আমার ছেলের জন্য দোয়া চাইছি। আর সরকারের কাছে আকুতি জানাচ্ছি, আমার অসুস্থ ছেলেটাকে আমার বুকে ফিরিয়ে দিন। সর্বশেষ জানতে পেরেছি, কারাগারে গিয়ে আমার ছেলে অসুস্থ হয়ে পড়েছে, এখন সে হাসপাতালের বেডে শুয়ে আছে-শুনেছি তার শারীরিক অবস্থা ভাল নয়। এক অসহায় সন্তানের মা হিসেবে সিলেটবাসীর বিবেকের কাছে আমার প্রশ্ন, কেন আমার ছেলের প্রতি এত নির্মম আচরণ? আমি নামাজ পড়ে, কোরআন শরীফ পড়ে আল্লাহর দরবারে আমার ছেলের জন্য দোয়া করছি। নিশ্চয়ই তিনি অসহায় মায়ের কান্না শুনবেন। যে অবর্ণনীয় কষ্ট, মনষিক যন্ত্রণা, অমানবিক অবিচার আমার ছেলের জীবনে বার বার ঘটছে, হে আল্লাহ! তা যেন আর কোনো সন্তানের ভাগ্যে না ঘটে। 
undefined

দিরাই-সুনামগঞ্জ সড়কে ট্রাক -লেগুনার মুখোমুখি সংঘর্ষে মা ও মেয়ে নিহত: আহত ১০জন
সুনামগঞ্জ সদর উপজেলা এলাকায় ট্রাক ও যাত্রীবাহী লেগুনার মুখোমুখি সংঘর্ষে মা ও মেয়ে নিহত হয়েছেন। আহত হয়েছে আরও ১০জন।এর মধ্যে ৬ জনকে সিলেট ওসমানী মেডিকেল কলেজ হাসপাতালে ভর্তি করা হয়েছে।এদের মধ্যে দু’জনের অবস্থা আশঙ্কাজনক। সোমবার বেলা আড়াইটায় দিরাই-সুনামগঞ্জ সড়কের কাঠইড় ইউনিয়নের নারায়ণপুর গ্রামে এ ঘটনা ঘটে।   নিহতরা হলেন, তাহিরপুর উপজেলার ভাবনীপুর গ্রামের গুপিকা রঞ্জন দাসের স্ত্রী প্রনতি রানী দাস (৩৫) ও মেয়ে প্রিয়তি রানী দাস (৬)। আহতদের মধ্যে রুহুল আমিন, পাভেল মিয়া, তছলিমা, সাজু ও বায়েজিদ’র পরিচয় পাওয়া গেছে।  পুলিশ ও এলাকাবাসী সূত্রে জানা যায়, সুনামগঞ্জ-দিরাই সড়কের কাঠইর নয়াবাড়ি এলাকায় ট্রাক ও লেগুনার মুখোমুখি সংঘর্ষে এ হতাহতের ঘটনা ঘটে। লেগুনাটি পাথারিয়া থেকে যাত্রী নিয়ে সুনামগঞ্জে আসছিল। আর মালবাহী ট্রাকটি সুনামগঞ্জ থেকে দিরাই যাচ্ছিল। দুর্ঘটনার পর পরই সুনামগঞ্জ সদর হাসপাতালে হতাহতদের দেখতে জান জেলা প্রশাসক শেখ রফিকুল ইসলাম। আহতদেরকে দ্রুত চিকিৎসা প্রদানের জন্য হাসপাতাল কর্তৃপক্ষকে নির্দেশ দেন। সুনামগঞ্জ সদর হাসপাতালের আবাসিক চিকিৎসক ডা. রফিক আহমদ জানান, দুর্ঘটনায় ২ জন ঘটনাস্থলেই মারা যায়। আহতদের মধ্যে ৬ জনকে সিলেটে পাঠানো হয়েছে। 
road accident

স্কুলের সহপাঠি প্রেমিকের মৃত্যুর খবরে প্রেমিকার আত্মহত্যা
তূর্য ও কেয়া।পাশাপাশি বাড়ি। পড়ত একই স্কুলের দশম শ্রেণিতে। সবসময় এক সঙ্গেই স্কুলে যাওয়া, প্রাইভেট পড়া ও খেলাধুলার সুবাদে ওদের বন্ধুত্বও গড়িয়েছিল প্রেমে। মৃত্যুকেও যেন তারা বেছে নিল এক সঙ্গেই। সড়ক দুর্ঘটনায় তূর্যের মৃত্যুর খবরে শোক সইতে না পেরে আত্মহননেই প্রাণ দিল কিশোরী কেয়া। শুক্রবার রাজশাহী মহানগরীতে এ ঘটনা ঘটে। কয়েক ঘণ্টার মধ্যেই দুটি ছেলেমেয়ের এমন মৃত্যুতে দুটি পরিবারে ও এলাকায় শোকের ছায়া নেমে এসেছে। সড়ক দুর্ঘটনায় নিহত মোনায়েম হোসেন তূর্য নগরীর ২৯ নম্বর ওয়ার্ডের সাবেক কাউন্সিলর জাহের হোসেন সুজার ছেলে ও স্থানীয় ডাঁসমারি উচ্চ বিদ্যালয়ের দশম শ্রেণির ছাত্র। অন্যদিকে,আত্মহত্যাকারী তামান্না আক্তার কেয়া স্থানীয় মানিক মিয়ার মেয়ে। প্রতিবেশীরা জানান, শুক্রবার দুপুরে বিনোদপুর বাজার থেকে বাড়ি ফেরার পথে একটি ইটবাহী ট্রাক তূর্যকে চাপা দেয়। গুরুতর আহত অবস্থায় তাকে উদ্ধার করে রামেক হাসপাতালে নেওয়া হলে ঘণ্টা খানেক পরে মারা যায় তূর্য। তার লাশ বাড়িতে আনার খবর পেয়ে কিশোরী কেয়া সবার অগোচরে নিজ ঘরে গিয়ে গলায় ফাঁস দেয়। টের পেয়ে পরিবারের সদস্যরা তাকে দ্রুত রামেক হাসপাতালে নিয়ে গেলে চিকিৎসক জানান, হাসপাতালে আনার আগেই তার মৃত্যু হয়েছে। মতিহার থানার ওসি (তদন্ত) অশোক চৌহান বলেন, `ঘটনাটি খুবই মর্মান্তিক। তাদের দু`জনের মধ্যে প্রেমের সম্পর্ক গড়ে উঠেছিল। বাড়ির সামনে দিয়ে লাশ নিয়ে যাওয়ার দৃশ্য ছাদ থেকে দেখে ফেলে কেয়া। সইতে না পেরে মেয়েটি আত্মহত্যা করেছে। 
Love-gone-wrong

ওসমানীনগরে বাস-সিএনজি’র মুখোমুখি সংঘর্ষে দুই জনের মৃত্যু
সিলেট-ঢাকা মহাসড়কের ওসমানী নগরের বুরুঙ্গায় বাস-সিএনজি’র মুখোমুখি সংঘর্ষে দুই জনের মৃত্যু হয়েছে। নিহতরা হলেন- ওসমানীনগরের বুরুঙ্গা গ্রামের মৃত কনা মিয়ার ছেলে আজর আলী (৫০) ও ঈশাগ্রাই গ্রামের সাইস্তা মিয়া (৩৫)। শনিবার বেলা দেড়টার দিকে সিলেট-ঢাকা মহাসড়কের বুরুঙ্গা এলাকায় এ দুর্ঘটনা ঘটে জানা যায়,ওসমানীনগরে সিএনজি চালিত অটোরিকশাকে বাঁচাতে গিয়ে দুই পথচারীর প্রাণ কেড়ে নিয়েছে যাত্রীবাহী বাস। পথচারীদের চাপা দিয়ে বাসটি নিয়ন্ত্রণ হারিয়ে খাদে পড়ে গেলে ৫ যাত্রী আহত হন। । ওসমানীনগর থানার ওসি মোরসালিন আহমদ জানান, ঢাকা থেকে ছেড়ে আসা সিলেটগামী শ্যামলী পরিবহনের একটি বাস বুরুঙ্গা এলাকায় আসার পর একটি সিএনজি অটোরিকশার মুখোমুখি হয়। এসময় সিএনজি অটোরিকশাটি বাঁচাতে গিয়ে দুই পথচারীকে চাপা দেয় বাস। পরে নিয়ন্ত্রণ হারিয়ে বাসটি খাদে পড়ে উল্টে যায়। এতে বাসের ৫ যাত্রী আহত হন। তাদেরকে সিলেট ওসমানী মেডিকেল কলেজ হাসপাতালে ভর্তি করা হয়েছে। 
road accident

শেরপুরে ট্রাক চাপায় তিন মোটরসাইকেল আরোহীসহ ৪ স্কুলছাত্র নিহত
শেরপুরে পৃথক ঘটনায় ট্রাকের চাপায় চার স্কুলছাত্র নিহত হয়েছে। এদের মধ্যে তিনজন মোটরসাইকেল আরোহী। শুক্রবার বিকেলে নালিতাবাড়ী ও শহরের নৌহাটা এলাকায় এ দুর্ঘটনা ঘটে। নিহতরা হলো, তিন মোটরসাইকেল আরোহী জামাল উদ্দিন (১৫), নজরুল ইসলাম (১৫) ও রাজন মিয়া (১৪) এবং জোনায়েদ (১২)। পুলিশ ও প্রত্যক্ষদর্শীরা জানায়, বিকেলে নালিতাবাড়ী উপজেলার নাকুগাঁও স্থলবন্দর সড়কে নয়াবিল বাজারের দক্ষিণ পাশে ট্রাকের সঙ্গে মুখোমুখি সংঘর্ষে মোটরসাইকেল আরোহী ওই তিন স্কুলছাত্র নিহত হয়। দুর্ঘটনার পরপর ট্রাকটি সড়কের পাশে পড়ে যায়। পরে চালক পালিয়ে যায়। এদের মধ্যে জামাল ও নজরুল  স্থানীয় মুক্তিযোদ্ধা বিদ্যালয়ের দশম শ্রেণীর ছাত্র। রাজন একই  বিদ্যালয়ের নবম শ্রেণীর ছাত্র।নালিতাবাড়ী থানার ওসি (তদন্ত) আব্দুল বারী বিষয়টি নিশ্চিত করে জানান, তিন ছাত্রের মরদেহ থানায় আনা হয়েছে। অপরদিকে বিকেল ৫টায় শহরের নৌহাটা এলাকায় লিখন সিনেমা হলের সামনে একটি দ্রতগামী ট্রাকের চাপায় জোনায়েদ ঘটনাস্থলেই নিহত হয়। সে উত্তর গৌরিপুর মডেল স্কুলের  ষষ্ঠ শ্রেণীর ছাত্র। শেরপুর সদর থানার ওসি মো. মাযহারুল করিম বিষয়টি নিশ্চিত করেছেন। 
road accident

দক্ষিণ সুরমায় বাস-কাভার্ড ভ্যানের সংঘর্ষে ২ জন নিহত
ঢাকা-সিলেট মহাসড়কে  দক্ষিণ সুরমা থানার লালাবাজার ফাসিগাছ নামক স্থানে বাস-কাভার্ড ভ্যানের সংঘর্ষে দুইজন নিহত হয়েছেন। জানা গেছে, বৃহস্পতিবার সকাল সাড়ে ৯টার দিকে  হবিগঞ্জ এক্সপ্রেস নামের একটি বাস ও একটি কাভার্ড ভ্যান গাড়ির মুখামুখি সংঘর্ষ হয়। এতে ঘটনাস্থলে দুই জন নিহত হন। এছাড়াও বাসের কয়েকজন যাত্রী আহত হয়েছেন বলে জানা গেছে। বাসটি হবীগঞ্জ থেকে সিলেট আসছিল। আর কাভার্ড ভ্যানটি সিলেট থেকে ঢাকার দিকে যাচ্ছিল।তাৎক্ষনিকভাবে হতাহতদের নাম পরিচয় পাওয়া যায়নি।দক্ষিণ সুরমা থানার ওসি খায়রুল আমল ফজল এ ঘটনার সত্যতা নিশ্চিত করেছেন। এদিকে, সড়ক দুর্ঘটনারপর এলকাবাসী সড়ক অবরোধ করেছে। এতে ঢাকা-সিলেট মহাসড়কে দীর্ঘ যানজটের সৃষ্টি হয়। 
road accident

মৌলভীবাজারে ছাত্রদল ও শিবিরের মৃত ২ নেতার নামে গ্রেপ্তারি পরোয়ানা !
মৌলভীবাজারে ছাত্রদল ও ছাত্রশিবিরের মৃত ২ নেতাসহ পুলিশের ওপর হামলার মামলায় বিএনপি ও জামায়াত-শিবিরের ৯৮ নেতা-কর্মীর বিরুদ্ধে গ্রেপ্তারি পরোয়ানা জারি করেছেন আদালত। বৃহম্পতিবার মৌলভীবাজারের অতিরিক্ত মুখ্য বিচারিক হাকিম কাজী বাহাউদ্দিন নাসিমের আদালত এই গ্রেপ্তারি পরোয়ানা জারি করেন। এঁদের মধ্যে ছাত্রদল ও ছাত্রশিবিরের দুই মৃত নেতাও আছেন। মৌলভীবাজার কোর্ট পুলিশের পরিদর্শক মো. আব্দুল হাই জানান, গ্রেপ্তারি পরোয়ানাভুক্ত আসামিদের মধ্যে আরো রয়েছেন সাবেক সংসদ সদস্য ও জেলা বিএনপির সভাপতি এম নাসের রহমান, জেলা জামায়াতের আমির আব্দুল মান্নান, বিএনপির প্রথম যুগ্ম সম্পাদক আব্দুল মুকিত, যুবদল কেন্দ্রীয় কমিটির সহসাংগঠনিক সম্পাদক আলহাজ মতিন বক্স প্রমুখ।  মামলা সূত্রে জানা যায়, ২০১৫ সালের ৫ জানুয়ারি কেন্দ্রীয় কর্মসূচির অংশ হিসেবে বিএনপি নেতৃত্বাধীন মৌলভীবাজার জেলা ২০ দলীয় ঐক্যজোট শহরে কালো পতাকা মিছিল বের করে। একপর্যায়ে পুলিশের সঙ্গে নেতা-কর্মীদের সংঘর্ষ হয়। এ ঘটনায় ওই রাতে মৌলভীবাজার মডেল থানার উপপরিদর্শক (এসআই) নূর মিয়া বাদী হয়ে ১৩০ জনের বিরুদ্ধে মামলা দায়ের করেন। পরে ওই মামলায় এসআই মিজান চলতি বছরের ৩০ জুলাই মৌলভীবাজার আদালতে ১১৮ জনের নামে অভিযোগপত্র দাখিল করেন। ওই অভিযোগপত্রে ৫৪ নম্বর আসামি হিসেবে রয়েছে মৃত ছাত্রদলকর্মী বাবলু ওরফে মিলাদ এবং ৮১ নম্বর আসামি হিসেবে রয়েছেন শিবির নেতা অ্যাডভোকেট কবির আহমেদ। এর মধ্যে বাবুল বছর দুয়েক আগেই মৃত্যুবরণ করেন আর অ্যাডভোকেট কবির আহমেদ কাছাকাছি সময়েই সড়ক দুর্ঘটনায় মারা যান। 
WTF

সড়কে মৃত্যুর মিছিলঃঅর্ধ বছরে নিহত ২৬৩৬,আহত ৪ সহস্রাধিক
চলতি বছরে ১৭ থেকে ২০ জুলাই চারদিনে (ঈদের আগের ও পরের চারদিন) সারাদেশে পৃথক সড়ক দ‍ুর্ঘটনায় ৭১ জনের প্রাণহানি ঘটেছে। এছাড়া ১৬ জুলাই একদিনেই নিহত হয়েছেন ২৮ জন। অন্যদিকে ২৪ জুলাই গাজীপুরে ট্রেনের ধাক্কায় একই পরিবারের ৬ জনসহ মোট ৮ জন এবং টাঙ্গাইলে বাস খাদে পড়ে ৯ জনের মৃত্যু হয়। হতাহতদের মধ্যে শিশু-নারী-পুরুষ, শিক্ষক-শিক্ষার্থী, পুলিশ ও সেনা সদস্যসহ বিভিন্ন বয়স ও শ্রেণি-পেশার মানুষ রয়েছে। ‘নিরাপদ সড়ক চাই’ আন্দোলনের দেওয়া তথ্যানুসারে, ২০১৫ সালের জানুয়ারি থেকে জুলাই পর্যন্ত ৭ মাসে সড়ক দুর্ঘটনায় ২ হাজার ৬শ’ ৩৬ জন নিহত হয়েছেন। এছাড়া সড়ক দুর্ঘটনায় আহত হয়েছেন ৪ হাজার ৭০ জন।২০১৫ সালের প্রথম সাত মাসে সারা দেশে সড়ক দুর্ঘটনার এমন ভয়াবহ চিত্র তুলে ধরেছে চিত্রনায়ক ইলিয়াস কাঞ্চনের নেতৃত্বাধীন সংগঠনটি। সংগঠনটির দেওয়া তথ্যে দেখা যায়, ঢাকা জেলায় সর্বাধিক ২৯৬ জনের প্রাণহানি ঘটেছে। শুধু রাজধানীতে নিহত হয়েছেন ১৯১ জন। এছাড়া, গাজীপুরে ১৩৮, সিরাজগঞ্জে ১২৮, চট্টগ্রামে ৯২, নারায়ণগঞ্জে ৮৩, ফরিদপুরে একটি দুর্ঘটনায় ২৫ জনসহ ৭২, টাঙ্গাইলে ৯১, বগুড়ায় ৬১, বরিশালে ৬০, নওগাঁয় ৫৫, দিনাজপুরে ৬৪, রংপুরে ৪৮, কক্সবাজারে ৩০, পাবনায় ৩৭ ও কুষ্টিয়ায় ২৮ জনসহ সব জেলায় কমবেশি হতাহতের ঘটনা ঘটেছে। চলতি বছরের জানুয়ারি মাসে ২৬৬, ফেব্রুয়ারিতে ২৪৬, মার্চে ২৮৯, এপ্রিলে ২১৫, মে মাসে ২৭৭, জুনে ২৫২টি ও জুলাইয়ে ২৭১টি সড়ক দুর্ঘটনা ঘটেছে। এসব দুর্ঘটনায় জানুয়ারিতে ৪০২ জন নিহত ও আহত ৬৩৪, ফেব্রুয়ারিতে নিহত ৩৪০ ও আহত ৫১৬, মার্চে ৩৬৬ নিহত ও আহত ৫৮৬, এপ্রিলে নিহত ৩৪০ ও আহত ৩৬৪, মে মাসে নিহত ৩৮২ ও আহত ৬৫২, জুনে নিহত ৩৩৬ ও আহত ৫৯৩ জন এবং জুলাই মাসে ৪৬৯ নিহত ও আহত হয়েছেন ৭২৭ জন। মর্মান্তিক দুর্ঘটনাগুলোর মধ্যে উল্লেখযোগ্য হলো, ৯ এপ্রিল ফরিদপুরের ভাঙ্গায় গাছের সঙ্গে যাত্রীবাহী বাসের ধাক্কায় ২৫ জনের প্রাণহানি। ২২ মে পঞ্চগড়ে ট্রাক-অটোরিকশা সংঘর্ষে একই পরিবারের ৫ জনের মৃত্যু। ২৩ মে সিরাজগঞ্জের কামারখন্দে বাস ও ট্রাকের সংঘর্ষে নিহত ১০ ও আহত পঞ্চাশ। ২৫ মে গাজীপুরে যাত্রীবাহী লেগুনার সঙ্গে কাভার্ডভ্যানের সংঘর্ষে পুলিশ সদস্যসহ নিহত ৭। এছাড়া ১৫ জুন ময়মনসিংহের মুক্তাগাছায় একই পরিবারের ৪ জন ও হবিগঞ্জের নবীগঞ্জে একই পরিবারের ৫ জনের প্রাণহানি ঘটে। 
road accident

সড়কে মৃত্যুর মিছিল: একদিনেই সারাদেশে নিহত ২৬, আহত অর্ধশতাধিক
সড়কে থামছেনা অনাকাঙ্ক্ষিত মৃত্যুর মিছিল। প্রতিদিনই ঝরে যাচ্ছে তাজা প্রাণ। দীর্ঘ হচ্ছে তালিকা। ধারাবাহিক মৃত্যুর মিছিলে মঙ্গলবারও যোগ হয়েছে আরো ২৬ নাম। মঙ্গলবার সিরাজগঞ্জে পৃথক সড়ক দুর্ঘটনায় নিহত হয়েছেন ১০ জন। রাজশাহীতে দুই বাসের মুখোমুখি সংঘর্ষে নিহত হয়েছেন আরো ৭ জন। যশোরে বাস উল্টে অকালে প্রাণ হারিয়েছেন ৩ জন। খুলনায় নিহত হয়েছেন আরো একজন। গাজীপুরের কালিয়াকৈরে কংক্রিট মিক্সারের চাপায় নিহত হয়েছেন হিন্দু ধর্মাবলম্বী পোশাক শ্রমিক। দিনাজপুরের পার্বতীপুরে তেলবাহী ট্যাঙ্কলরি চাপায় নিহত হয়েছেন মাংস ব্যবসায়ী। রংপুরে ট্রাক চাপায় নিহত হয়েছেন মোটরসাইকেল আরোহী দুই যুবক। সর্বশেষ মঙ্গলবার সন্ধ্যায় ঝিনাইদহের শৈলকুপায় বাস চাপায় নিহত হয়েছেন ৬৫ বছরের এক বৃদ্ধ। শাহজাদপুর (সিরাজগঞ্জ): সিরাজগঞ্জের শাহজাদপুরের গাড়াদহে পৃথক দুটি সড়ক দুর্ঘটনায় একই পরিবারের নয়জনসহ ১০জন নিহত ও ২০ জন আহত হয়েছে। নিহতরা হলেন- জালাল উদ্দিন (৪০), রেনু খাতুন (২৮), ফিরোজা খাতুন (২৭), অজুফা খাতুন (৬০), অঞ্জনা খাতুন (২৫), বন্যা (১০), মোকবেল হোসেন (৪০) নছিমন ড্রাইভার ছোবাহান আলী (৩৫), ঝর্ণা খাতুন (২৫)। নিহত সবার বাড়ি শাহজাদপুর উপজেলার বড় মহারাজপুর গ্রামের বলে জানা গেছে। পুলিশ ও স্থানীয় এলাকাবাসী সূত্রে জানা যায়, মঙ্গলবার ভোর ৬টার দিকে প্রথম দফা সিরাজগঞ্জের শাহজাদপুর উপজেলার গাড়াদহ গ্রামের বগুড়া-নগরবাড়ী মহাসড়কের উপর জ্বালানী তেলবাহী ট্যাংকলরী ও যাত্রীবাহী নছিমনের মুখোমুখি সংঘর্ষ হয়। এ সময় একই পরিবারের নারী ও শিশুসহ নয়জন নিহত ও ১৫ জন আহত হয়। এর মধ্যে ঘটনাস্থলেই পাঁচজন ও হাসপাতালে চিকিৎসাধীন অবস্থায় আরো তিনজনের মৃত্যু হয়। আহতদের শাহজাদপুর সিরাজগঞ্জ ও বগুড়া হাসপাতালে ভর্তি করা হয়েছে। 
road accident

গোয়াইনঘাটে ট্রাক চাপায় প্রাথমিক বিদ্যালয়ের ছাত্রের মৃত্যু ,সড়ক অবরোধ বিক্ষোভ
সিলেটের গোয়াইনঘাটে ট্রাক চাপায় প্রথম শ্রেনীতে পড়ুয়া এক ছাত্রের মৃত্যু হয়েছে। নিহত স্কুল ছাত্র আসাদ মিয়া (৬) উপজেলার তোয়াকুল নয়াপাড়া গ্রামের আমিরুল ইসলামের ছেলে ও নয়াপাড়া সরকারি প্রাথমিক বিদ্যালয়ের ১ম শ্রেনীর ছাত্র। বুধবার সকাল সাড়ে ১০টায় নয়াপাড়া সরকারি প্রাথমিক বিদ্যালয়ের সামনে সড়ক দুর্ঘটনাটি ঘটে। এ ঘটনায় স্থানীয়রা তোয়াকুল ইউনিয়নের নয়াপাড়া রাস্তা অবরোধ করে বিক্ষোভ করেছেন। জানা যায়, নয়াপাড়া সরকারি প্রাথমিক বিদ্যালয়ে যাওয়ার পথে একটি ট্রাক (সিলেট ড ১১-১০৯৯) আসাদকে চাপা দেয়। এ ঘটনায় স্থানীয়রা আসাদকে উদ্ধার করে সিলেট ওসমানী হাসপাতালে প্রেরণ করেন। হাসপাতালে আনার পর কর্তব্যরত চিকিৎসক আসাদকে মৃত ঘোষনা করেন। সড়ক দুর্ঘটনার খবর এলাকায় ছড়িয়ে পড়লে এলাকাবাসী ঘাতক ট্রাক আটক করেন ও নয়াপাড়া সড়ক অবরোধ করে বিক্ষোভ করেন। গোয়াইনঘাট থানার এস আই হাবিব ঘটনার সত্যতা স্বীকার করে জানান, পুলিশ ঘটনাস্থলে আছে। এলাকাবাসীকে বুঝিয়ে অবরোধ প্রত্যাহার করানো হয়েছে। 
road accident

সিলেট-জাফলং সড়কের পীরেরবাজারে বেপরোয়া ট্রাক চাপায় ঘটনাস্থলে দুইজন নিহত
সিলেট নগরীর উপকণ্ঠের সিলেট-জাফলং সড়কের পীরেরবাজার এলাকায় সড়ক দুর্ঘটনায় দুইজন নিহত হয়েছেন। প্রত্যক্ষদর্শী ও পুলিশের সূত্রে জানা যায়, শনিবার রাত সাড়ে ১০টার দিকে একটি বেপরোয়া ট্রাক সিএনজি চালিত অটোরিকশাকে চাপা দিলে ঘটনাস্থলেই দুইজন নিহত হয়েছেন। এ ঘটনায় আহত হয়েছেন আরো তিনজন। আহতদের আশঙ্কাজনক অবস্থায় সিলেট ওসমানী জেনারেল হাসপাতালে ভর্তি করা হয়েছে। দুর্ঘটনার বিষয়ে শাহপরান থানার ভারপ্রাপ্ত কর্মকর্তা (ওসি) নিজাম উদ্দিন জানান, দুর্ঘটনার পর বিক্ষুব্ধ জনতা সাথে সাথেই সিলেট-তামাবিল সড়কে যান চলাচল বন্ধ করে দেয়। এরপর পুলিশ ঘটনাস্থলে পৌঁছে ঘাতক ট্রাকটিকে আটক করলেও চালক পালিয়ে যায়। প্রত্যক্ষদর্শীরা জানান, শনিবার রাতে তামাবিল থেকে পাথরবোঝাই একটি ট্রাক দ্রুত গতিতে সিলেট শহরের দিকে আসছিলো। পীরেরবাজারে পৌঁছালে ট্রাকটি নিয়ন্ত্রণ হারিয়ে দুটি লেগুনা ও একটি অটোরিকশাকে ধাক্কা দেয়। এরপর একটি সিএনজিচালিত অটোরিকশাকে চাপা দেয় বেপোরোয়া ট্রাকটি। ঘটনাস্থলে উপস্থিত খাদিমপাড়া ইউনিয়ন পরিষদের চেয়ারম্যান নজরুল ইসলাম বেলাল জানান, দুর্ঘটনায় অটোরিকশার যাত্রী ও পীরেরবাজার এলাকার বাসিন্দা রফিক মিয়া (৪৫) ও অটোরিকশা চালক টিকরপাড়া এলাকার বাসিন্দা বাবুল নিহত হন। 
road accident

সিলেট-সুনামগঞ্জ সড়কের বলাউরায় সড়ক দুর্ঘটনায় ৩ জন নিহত
সিলেট-সুনামগঞ্জ সড়কের বলাউরা বাজারের সামনে যাত্রীবাহী বাস ও সিএনজি অটোরিকশার মুখোমুখি সংঘর্ষে অটোরিকশার ৩ জন যাত্রী ঘটনাস্থলেই নিহত হন। আহত হন অটোরিকশা চালক ও অপর এক যাত্রী। বুধবার দুপুর সাড়ে ১২টার দিকে এ দুর্ঘটনা ঘটে। নিহতদের পরিচয় জানা যায়নি। স্থানীয় সূত্রে জানা যায়- সুনামগঞ্জ থেকে সিলেটগামী একটি বাসটি (সিলেট জ ১২-৫২০২) বলাউরা বাজারের সামনে বিপরীতমুখি একটি সিএনজি অটোরিকশার মুখোমুখি সংঘর্ষ হয়। এতে অটোরিকশাটি দুমড়ে মুচড়ে যায়। ঘটনাস্থলেই মারা যান দুর্ঘটনাকবলিত অটোরিকশার পেছনের সিটে বসা দুইজন পুরুষ ও একজন মহিলা যাত্রী। আহত হন অটোরিকশা চালক ও তার পাশে বসা অপর এক যাত্রী। দুর্ঘটনার পর চালক বাস নিয়ে পালানোর চেষ্টা করলে স্থানীয় লোকজন তা আটক করেন। তবে চালককে আটক করা সম্ভব হয়নি। কৌশলে সে বাস থেকে নেমে পালিয়ে যায়। দুর্ঘটনার পর স্থানীয় লোকজন বাসটি ভাঙচুর করেন এবং সিলেট-সুনামগঞ্জ সড়ক অবরোধ করে বিক্ষোভ শুরু করেন। প্রায় আধঘন্টা বিক্ষোভের পর জালালাবাদ থানা পুলিশ ঘটনাস্থলে এসে লোকজনকে বুঝিয়ে অবরোধ প্রত্যাহার করেন। 
road accident

সিলেট নগরীতে দিনের বেলা ট্রাকের সাথে মুখোমুখি সংষর্ষে অটোরিক্সা চালক নিহত
সিলেট নগরীতে দিনের বেলা ট্রাকের সাথে সিএনজি অটোরিক্সার সংষর্ষে অটোরিক্সা চালক নিহত হয়েছেন। নিহত অটোরিক্সা চালক আলাল মিয়া (৩৫)বালাগঞ্জ উপজেলার সোনারপাড়া গ্রামের আরমজ আলীর ছেলে।শনিবার সকাল সাড়ে ৬টায় নগরীর নয়াসড়ক এলাকায় এ সড়ক দুর্ঘটনাটি ঘটে। খবর পেয়ে পুলিশ লাশ উদ্ধার করে সিলেট ওসমানী মেডিকেল কলেজ হাসপাতালে প্রেরণ করেছে। জানা যায়, সিএনজি অটোরিক্সা চালক আলাল বালাগঞ্জ থেকে যাত্রী নিয়ে সিলেট আসেন। যাত্রী নামিয়ে দিয়ে তিনি নয়াসড়ক হয়ে সিলেট ওসমানী বিমানবন্দর যাচ্ছিলেন। বিমানবন্দর যাওয়া পথে নয়াসড়ক আসা মাত্র চৌহাট্টা থেকে আসা একটি ট্রাকের সাথে মুখোমুখি সংঘর্ষ হয়। এতে ঘটনাস্থলেই সিএনজি অটোরিক্সা চালক মারা যায়। এ ব্যাপারে এসএমপি কোতোয়ালী থানার ভারপ্রাপ্ত কর্মকর্তা (ওসি) সুহেল আহমদ বলেন, সড়ক দুর্ঘটনার খবর পেয়ে পুলিশ লাশ উদ্ধার করে ময়না তদন্তের জন্য সিলেট ওসমানী মেডিকেল কলেজ হাসপাতালে প্রেরণ করেছে। এ ঘটনায় পুলিশ নাম্বর বিহীন এই সিএনজি অটোরিক্সা উদ্ধার করলেও ট্রাক আটক করতে পারেনি। 
road accident

সকল চেষ্টা ব্যর্থ:রাশেদীন ফয়সাল চিরনিদ্রায় শায়িত
সিলেটভিউ ২৪ডটকম’র নিজস্ব প্রতিবেদক রাশেদীন ফয়সাল (২৮) সকল চেষ্টা ব্যর্থ করে দিয়ে না ফেরার দেশে পাড়ি জমিয়েছেন । ১৩ দিন মৃত্যুর সাথে লড়ে অবশেষে শনিবার বিকেল ৬টার দিকে ঢাকার সোহরাওয়ার্দী হাসপাতালে তিনি শেষ নি:শ্বাস ত্যাগ করেন। ইন্নালিল্লাহি…রাজিউন। রবিবার সকাল ১১টায় মোগলাবাজারে জানাজার নামাজ শেষে তাকে কবরে চিরনিদ্রায় শায়িত করা হয়। গত ১৩ জুলাই সিলেটের দক্ষিণ সুরমার মোগলাবাজারস্থ বাড়ি থেকে সিলেট শহরে আসার পথে লালমাটিয়া এলাকায় সড়ক দুর্ঘটনায় গুরুতর আহত হন। আশঙ্কাজনক অবস্থায় প্রথমে তাকে সিলেট ওসমানী মেডিকেল কলেজ হাসপাতালের আইসিইউ’তে ভর্তি করা হয়। দুর্ঘটনায় ফয়সলের পুরো মস্তিষ্কে রক্তক্ষরণ হয়। উন্নত চিকিৎসার জন্য ১৩ জুলাই রাতেই তাকে ঢাকা মহানগর হাসপাতালে ভর্তি করা হয়। তিনদিন চিকিৎসা শেষে তাকে স্থানান্তর করা হয় সোহরাওয়ার্দী হাসপাতালে। মৃত্যুর পূর্ব পর্যন্ত তিনি ওই হাসপাতালে লাইফ সাপোর্টে ছিলেন। ফয়সালের জানাজায় শত শত মানুষ অংশগ্রহণ করেন। জানাযার নামাজে ইমামতি করেন মোগলাবাজার জামে মসজিদের ইমাম ও খতিব মাওলানা ফখরুল ইসলাম। জানাজার পূর্বে সংক্ষিপ্ত স্মৃতিচারণমূলক বক্তব্য রাখেন সিলেট-২ আসনের সাবেক সাংসদ ও জেলা আওয়ামী লীগের সাধারণ সম্পাদক শফিকুর রহমান চৌধুরী, দক্ষিণ সুরমা উপজেলা চেয়ারম্যান আবু জাহিদ, ভাইস চেয়ারম্যান ইমাম আল নাছিরী, সাংবাদিক আল আজাদ, সিলেট জেলা জজ কোর্টের অতিরিক্ত পিপি এডভোকেট শামসুল ইসলাম, সিলেটভিউ২৪ডটকম’র সম্পাদক শাহ্ দিদার আলম নবেল। পরিচালনায় ছিলেন দক্ষিণ সুরমা প্রেসক্লাবের সভাপতি জাহাঙ্গীর আলম মুসিক। স্মৃতিচারণকালে এক হৃদয়বিদারক দৃশ্যের অবতারণা হয়। সহকর্মী, স্বজন হারানোর বেদনায় চোখ ভেসে যায় জলে। এদিকে জানাজায় উপস্থিত ছিলেন টিলাগড় পঞ্চায়েত কমিটির সাধারণ সম্পাদক ছমর উদ্দিন মানিক, চ্যানেল টোয়েন্টিফোর প্রতিনিধি গোলজার আহমদ। জানাজা শেষে ফয়সালের নিজ বাড়ি মোগলাবাজারের কোনারচর গ্রামের কবরস্থানে চিরনিদ্রায় তাকে শায়িত করা হয়। রাশেদীন ফয়সাল সিলেটের মোগলাবাজারের কোনারচর গ্রামের মৃত ছুনু মিয়ার ছেলে। মা, ৬ বোন ও এক ভাইসহ অসংখ্য আত্মীয়স্বজন, শুভানুধ্যায়ী, শুভাকাংখী রেখে গেছেন তিনি। 
road accident

বাস ও মাইক্রোবাসের মুখোমুখি সংঘর্ষে ৭ জন নিহত
গোপালগঞ্জে বাস ও মাইক্রোবাসের মুখোমুখি সংঘর্ষে ৭ জন নিহত হয়েছেন। আহত হয়েছেন চারজন। জেলার কাশিয়ানী উপজেলার ভাটিয়াপাড়ায় বেলা ১১টার দিকে এ দুর্ঘটনা ঘটে। নিহতদের মধ্যে তিনজন নারী ও চারজন পুরুষ। গোপালগঞ্জের অতিরিক্ত পুলিশ সুপার (এএসপি) শেখ জাহিদুল ইসলাম জানান, গোপালগঞ্জ শহর থেকে আশিক সাগর নামের একটি লোকাল বাস কাশিয়ানীর ব্যাসপুরের দিকে যাচ্ছিল। ভাটিয়াপাড়ায় খুলনামুখী একটি মাইক্রোবাসের সঙ্গে বাসটির মুখোমুখি সংঘর্ষ হয়। এতে ঘটনাস্থলেই মাইক্রোবাসের এক যাত্রী নিহত হন। আহত অবস্থায় ১০ জনকে কাশিয়ানী উপজেলা স্বাস্থ্য কমপ্লেক্সে নেওয়ার পর আরো ছয়জনের মৃত্যু হয়। 
road accident

সিলেট-জকিগঞ্জ সড়কে দুর্ঘটনায় পিতা-পুত্র নিহত
সিলেটের গোলাপগঞ্জ উপজেলায় পিকআপভ্যান ও ট্রাকের মুখোমুখি সংঘর্ষে পিতা-পুত্র নিহত হয়েছেন। সিলেট-জকিগঞ্জ সড়কের ফুলবাড়ীর ঘনশাম এলাকায় শনিবার সকাল সাড়ে ৭টার দিকে এ দুর্ঘটনা ঘটে। নিহতরা হলেন- মৌলভীবাজার জেলার বড়লেখা উপজেলার এখলাছ উদ্দিন (৭০) ও তার ছেলে আলতাফ উদ্দিন (৩৫)। গোলাপগঞ্জ থানার ভারপ্রাপ্ত কর্মকর্তা (ওসি) এ কে এম ফজলুল হক শিবলী জানান, সকালে উপজেলার ফুলবাড়ী এলাকায় একটি পিকআপভ্যান ও ট্রাকের মুখোমুখি সংঘর্ষ হয়। এতে ঘটনাস্থলেই আলতাফের মৃত্যু হয়। গুরুতর আহতাবস্থায় সিলেট ওসমানী মেডিকেল কলেজ হাসপাতালে নেওয়ার পর তার পিতা এখলাছ মারা যান।তারা দু’জনই পিকআপভ্যানের যাত্রী ছিলেন বলে জানিয়েছেন ওসি। 
road accident

বিয়ানীবাজারে দুই বাসের মুখোমুখি সংঘর্ষ: আহত ২০ যাত্রী
সিলেটের বিয়ানীবাজার উপজেলায় দুই বাসের মুখোমুখি সংঘর্ষে অন্তত ২০ যাত্রী আহত হয়েছেন। সোমবার সকাল ১০টার দিকে বিয়ানীবাজার আদর্শ মহিলা কলেজ এলাকায় সিলেট-বিয়ানীবাজার-বারইগ্রাম সড়কে এ দুর্ঘটনা ঘটে। আহত বেশ কয়েকজনের অবস্থা আশঙ্কাজনক। পুলিশ ও ফায়ার সার্ভিস জানায়, বিয়ানীবাজার থেকে ঢাকাগামী এনা পরিবহনের একটি বাসের সঙ্গে বিপরীত থেকে আসা সিলেটগামী একটি বাসের মুখোমুখি সংঘর্ষ হলে এ দুর্ঘটনা ঘটে। খবর পেয়ে বিয়ানীবাজার থানা পুলিশ, বিয়ানীবাজার ফায়ার ও ডিফেন্স সার্ভিসের লোকজন ঘটনাস্থলে গিয়ে আহতদের উদ্ধার করে বিয়ানীবাজার উপজেলা স্বাস্থ্য কমপ্লেক্সে পাঠায়। বিয়ানীবাজার থানার উপ-পরিদর্শক (এসআই) জিসম উদ্দিন বলেন, সকাল সাড়ে ১০টার দিকে বিয়ানীবাজার আদর্শ মহিলা কলেজ এলাকায় এ দুর্ঘটনা ঘটে। খবর পেয়ে পুলিশ ও ফায়ার সার্ভিস সদস্যরা ঘটনাস্থলে গিয়ে স্থানীয়দের সহায়তায় আহতের উদ্ধার করে হাসপাতালতে পাঠায়। দুর্ঘটনাকবলিত বাস দুটি জব্দ করা হয়েছে। এসআই জিসম আরও জানান, দুর্ঘটনায় সিলেটগামী বাসের চালকও আহত হয়েছে। তাকে হাসপাতালে নেওয়া হয়েছে। তবে এনা পরিবহনের বাসের চালক পালিয়ে গেছেন। 
road accident

৫ বর্ডার গার্ড ব্যাটালিয়নের ৬০তম প্রতিষ্ঠা বার্ষিকী উদযাপন
৫ বর্ডার গার্ড ব্যাটালিয়ন-এর ৬০তম প্রতিষ্ঠা বার্ষিকী রোববার সিলেট সেক্টর হেড কোয়ার্টারে উদযাপন করা হয়। ১৯৫৫ সালের ২৩ আগষ্ট দিনাজপুর জেলার অন্তর্গত পারবতীপুর নামক স্থানে ৫ উইং নামে এ ব্যাটালিয়ন প্রতিষ্ঠা লাভ করে। প্রতিষ্ঠা বার্ষিকী উপলক্ষে ৫ বর্ডার গার্ড ব্যাটালিয়নের ব্যবস্থাপনায় একটি প্রীতিভোজের আয়োজন করা হয়। প্রীতিভোজে পুলিশ প্রশাসন, বেসামরিক প্রশাসন ও সাংবাদিকবৃন্দ উপস্থিত ছিলেন। ভারপ্রাপ্ত সেক্টর কমান্ডার শাহ আলম চৌধুরী অতিথিদের নিয়ে কেক কাটার মাধ্যমে প্রতিষ্ঠা বার্ষিকীর প্রীতিভোজের  উদ্বোধন করেন। এ সময় উপস্থিত ছিলেন এসএমপির অতিরিক্ত কমিশনার এস এ রোকন উদ্দিন, এডিশনাল ডিআইজি ড. আক্কাস উদ্দিন, বিজিবি স্কুল এন্ড কলেজের অধ্যক্ষ মো. ফয়জুল হক, সিলেট প্রেসক্লাব সভাপতি ইকবাল সিদ্দিকী, সাবেক সভাপতি আহমেদ নূর,সিলেট নিউজ ২৪ ডটকম সম্পাদক খালেদ আহমদসহ বিভিন্ন প্রিন্ট ও ইলেকট্রনিক মিডিয়ার সাংবাদিকবৃন্দ। এর পূর্বে এ বাহিনীর ৬০ বছরের সংক্ষিপ্ত ইতিহাস তুলে ধরেন ৫ বর্ডার গার্ড ব্যাটালিয়ন এর পরিচালক ও অধিনায়ক আবু মোহাম্মদ মহিউদ্দিন । তিনি তার সংক্ষিপ্ত বক্তব্যে উল্লেখ করে বলেন, ১৯৭১ সালে আমাদের ঐতিহাসিক স্বাধীনতা যুদ্ধে এ উইং এর ২৭৯জন সদস্য সক্রিয় অংশগ্রহণ করে দীর্ঘ ৯ মাস যুদ্ধে ২৫ জন বীর সৈনিক প্রাণ বিসর্জনের মাধ্যমে সর্বোচ্চ ত্যাগ স্বীকার করে শহীদের মর্যাদা লাভ করেন। এছাড়াও গত ৬ মে ১৯৮৯ সালে রাঙ্গামাটি সেক্টরের লৌহগং নামক স্থানে শান্তিবাহিনীর সাথে মুখোমুখি সংঘর্ষে এ ব্যাটালিয়নের ৫ জন সৈনিক শাহাদৎ বরণ করেন এবং ৩ জন সৈনিক আহত হন। এ ব্যাটালিয়ন বিভিন্ন খেলাধুলা, সীমান্ত রক্ষা, আভ্যন্তরীন শান্তি শৃঙ্খলা রক্ষায় নির্বাচনীয় কর্তব্য পালনে অত্যন্ত সফলতার সাথে দায়িত্ব পালন করে গৌরব অর্জন করছে। উল্লেখ্য যে, ৫ বর্ডার গার্ড ব্যাটালিয়ন গত আগষ্ট ২০১৪ হতে জুলাই ২০১৫ পর্যন্ত চোরাচালান প্রতিরোধ অভিযান চালিয়ে সাত কোটি নয় লক্ষ ছিয়াত্তর হাজার চারশত সাইত্রিশ টাকার মালামাল আটক করে এবং ১১ জন আসামীসহ ৮৩৮ টি মামলা চোরাচালানীদের বিরুদ্ধে দায়ের করে। 
undefined

লিবিয়ায় বাংলাদেশী নার্সকে ‘ধর্ষণের পর’ ছুরিকাঘাতে হত্যা
লিবিয়ান অবজারভারের প্রতিবেদনে বলা হয়, বেনগাজির তাবাল্লিনো এলাকার ফ্ল্যাটে থাকতেন ওই বাংলাদেশী নার্স। তিনি লিবিয়ান রেড ক্রিসেন্টের স্বাস্থ্যবিষয়ক প্রতিষ্ঠান ইবনে সিনা পলিক্লিনিকে কাজ করতেন। লিবিয়ান অবজারভারের প্রতিবেদনে বলা হয়, কয়েক দিন ধরে ওই নার্সকে কর্মস্থলে দেখা যায়নি। তার মোবাইলও বন্ধ ছিল। পরে তার সহকর্মীরা খোঁজ নিতে তার ফ্ল্যাটে গেলে তারা ওই নার্সের মরদেহ দেখতে পান। বেনগাজি কর্তৃপক্ষ এ ব্যাপারে এখনও কোনো প্রতিবেদন দেয়নি। হত্যার আগে ওই নার্সকে সংঘবদ্ধ হয়ে ধর্ষণ করা হয়েছে। তার বাসায় ডাকাতিও করা হয়েছে। এ ব্যাপারে ইবনে সিনা পলিক্লিনিক কর্তৃপক্ষের আনুষ্ঠানিক মন্তব্য পাওয়া যায়নি। 
sexual harrasment

ছাতকে ডাকাতসহ ৪ জন গ্রেফতার
ছাতক থানা পুলিশের অভিযানে দূর্ধর্ষ ডাকাত সহ পৃথক মামলায় ৪ জনকে গ্রেফতার করেছে। গত সোমবার সকালে জগন্নাথপুর উপজেলার ছনখাইর গ্রাম থেকে দূর্ধর্ষ ডাকাত সর্দার একাধিক ডাকাতির মামলার আসামী আব্দুল কুদ্দুছকে গ্রেফতার করা হয়েছে। সে উপজেলার ভাতগাঁও ইউনিয়নের হায়দরপুর গ্রামের তাহির উল্লার পূত্র। তাকে গ্রেফতারের পর এলাকায় অনেটাই স্বস্তি ফিরে এসেছে। এছাড়াও গত রোববার রাতে বাবুল হত্যা মামলার এজহার ভূক্ত আসামী আব্দুল মুকিত সুমনকে দিরাই এলাকা থেকে গ্রেফতার করা হয়। সে ছৈলা আফজালাবাদ ইউনিয়নের সিংগুয়া গ্রামের মজর আলীর পূত্র। গত ১ মার্চ প্রতিপক্ষের হামলায় আহত বাবুল মিয়া সিলেট ওসমানী মেডিকেল কলেজ হাসপাতালে চিকিৎসাধীন অবস্থায় মারা যায়। এদিকে, একই রাতে পৌর এলাকায় সৌদি প্রবাসী আখলুছ মিয়ার বাড়ীতে ৭০ ভরি স্বর্ণ সহ ২৬ লাখ টাকার মালপত্র চুরির ঘটনায় ২ জনকে গ্রেফতার করেছে পুলিশ। দুলাল মিয়া নামের একজনকে দোয়ারাবাজার উপজেলার পশ্চিম বাংলাবাজার থেকে গ্রেফতার করা হয়। সে সুনামগঞ্জ সদর উপজেলার আফতাব নগর ইউনিয়নের মাইজবাড়ী বদিপুর গ্রামের আব্দুর রহিমের পূত্র। একই এলাকার রমজান আলীর পূত্র রায়হান আলীকে তার নিজ বাড়ী থেকে গ্রেফতার করা হয়। এদের কাছ থেকে চুরির মোবাইল সেট, ক্যামেরা, স্বর্ণের আংটি সহ নগদ ৭ হাজার টাকা উদ্বার করা হয়েছে। 
capture

নবীগঞ্জে ইতালি প্রবাসীর বাড়ীতে দুর্ধর্ষ ডাকাতি: ডাকাতদলের গুলি বর্ষন, আটক ২
নবীগঞ্জ উপজেলার পানিউমদা ইউনিয়নের রুকনপুর গ্রামে ইতালি প্রবাসীর বাড়ীতে এক দুর্ধর্ষ ডাকাতি সংঘটিত হয়েছে। গত শনিবার গভীর রাতে ৮/১০ জনের মুখোশধারী ডাকাতদল প্রবাসী আমির হোসেনের বাড়ীতে গেইটের তালা ভেঙ্গে ঘরে প্রবেশ করে অস্ত্রের মুখে বাড়ীর লোকজনকে জিম্মি ও মারপিট করে নগদ ১ লক্ষ ৫০ হাজার টাকা,১২ ভরি স্বর্নালংকার ও অন্যান্য মালামাল সহ প্রায় ৭ লক্ষাধিক টাকার মালামাল লুট করে। ডাকাতির সময়ে বাড়ীর লোকজনের চিৎকারে গ্রামের লোকজন এগিয়ে আসলে ডাকাতদল জনতার উপর বন্দুক দিয়ে গুলি ছুড়ে। এ সময় জনতা জীবন ঝুকি নিয়ে ২ ডাকাতকে আটক করে। ধৃত ডাকাতরা হচ্ছে, নোয়াখালী জেলার সুধারাম উপজেলার মুকিমপুর গ্রামের মৃত আলী আহমদের পুত্র মহি উদ্দিন (২৭) ও একই জেলার বক্তারপুর গ্রামের হাবিব উল্লার পুত্র আবুল হোসেন ওরফে মাষ্টার (৪০) । ধৃত ডাকাতদের কাছে বন্দুকের নাল এবং ৬ রাউন্ড গুলি ও লুট করে নেয়া কিছু স্বর্নালংকার উদ্বার করা হয়েছে। 
robbery

মালামাল ও ধারালো অস্ত্র উদ্ধার মৌলভীবাজারে আন্তঃজেলা মহিলা ডাকাত সর্দারসহ গ্রেফতার ৪
মৌলভীবাজার থেকে সংবাদদাতা: মৌলভীবাজার সদর উপজেলার পাগুলিয়া এলাকার প্রবাসির বাড়িতে ডাকাতির ঘটনায় জড়িত আন্তঃজেলা মহিলা ডাকাত সর্দারসহ ৪ জনকে পুলিশ সোমবার ভোর রাতে শহর ও শহরতলির বিভিন্ন স্থানে অভিযান চালিয়ে গ্রেফতার করেছে। উদ্ধার করা হয়েছে ২ লক্ষাধিক টাকার স্বর্ণালংকারসহ বিভিন্ন ধরনের ধারালো অস্ত্র। পুলিশ সূত্র জানায়, সোমবার রাতে গোপন সংবাদের ভিত্তিতে চোরাই স্বর্ণালংকার কেনা বেচার সিন্ডিকেট সদস্য হুমায়ুন কবির (৩৬)কে মৌলভীবাজার শহরের এম সাইফুর রহমান সড়কের একটি জুয়েলারী দোকান থেকে গ্রেফতার করে পুলিশ। তার স্বীকারোক্তি অনুযায়ী সহকারী পুলিশ সুপার (সদর সার্কেল) আলমগীর হোসেন ও পরিদর্শক (তদন্ত মডেল থানা) আব্দুল আজিজের নেতৃত্বে এক দল পুলিশ সংঘবদ্ধ ডাকাত দলের সদস্যদের গ্রেফতারে রোববার দিবাগত ভোর রাতে অভিযানে নামে। সদর উপজেলার জগন্নাথপুর ও ফাটাবিল এলাকায় অভিযান চালিয়ে ডাকাত সর্দার মেওয়া বেগম (৩২), মাসুক মিয়া (২০) ও আজম উদ্দিন (৩৫)কে গ্রেফতার করে। এ সময় তাদের কাছ থেকে ৪ ভরি ওজনের স্বর্ণালংকার, একটি তলোয়ার, মাংস কাটার তবল, চাকুসহ বিভিন্ন ধরনের সরঞ্জামাদি উদ্ধার করা হয়। পুলিশের প্রাথমিক জিজ্ঞাসাবাদে গ্রেফতারকৃতরা পাগুলিয়াসহ সিলেট বিভাগের ৪ টি জেলার বিভিন্ন স্থানে ডাকাতির সাথে জড়িত বলে জানায়। তারা আরো জানায়, গ্রেফতারকৃত মেওয়া বেগম ও তার মেয়ের জামাইয়ের নির্দেশ অনুযায়ী তারা ডাকাতির ঘটনা সংগঠিত করে থাকে। সহকারী পুলিশ সুপার (সদর সার্কেল) আলমগীর হোসেন সাংবাদিকদের জানান, ডাকাত দলের মূল হোতাদের গ্রেফতারে পুলিশের অভিযান অব্যাহত রয়েছে। গ্রেফতারকৃতদের প্রাথমিক জিঞ্জাসাবাদ শেষে আদালতে প্রেরন করা হবে। উল্লেখ্য, গত ২ এপ্রিল মৌলভীবাজার শহরতলীর পাগুলিয়া এলাকার প্রবাসি আশদ মিয়ার বাড়িতে ডাকাতি সংঘটিত হয়। এ ঘটনায় তাদেরকে গ্রেফতার করা হয়েছে। 
robbery

সিলেটে দু’প্রবাসীর বাড়ীতে দুর্ধর্ষ ডাকাতি: নগদ ১১লাখ টাকা ও ৫০ ভরি স্বর্ণ লুট
সিলেটের কানাইঘাট ও দক্ষিণ সুরমা উপজেলায় দু’প্রবাসীর বাড়ীতে দুর্ধর্ষ ডাকাতি সংগঠিত হয়েছে । দু’টি ডাকাতির ঘটনায় নগদ প্রায় ১১ লাখ টাকা এবং ৫০ ভরি স্বর্ণ লুট হয়েছে। ঘটনা দু’টি সোমবার গভীর রাতে ঘটেছে। দক্ষিণ সুরমা থানা সুত্র জানায়,সোমবার রাত প্রায় ৩ টার দিকে মোল্লারগাও ইউনিয়নের লামা হাজরাই গ্রামে লন্ডন প্রবাসী সুরুজ মিয়ার বাড়ীতে ডাকাতির ঘটনা ঘটে। এতে প্রায় ১৫ ভরি স্বর্ণ এবং নগদ ১৫ হাজার টাকা নিয়ে যায়। এ ঘটনায় গৃহকর্তা সুরুজ মিয়া গুরুতর আহত হয়েছেন। তাকে ওসমানী মেডিকেল হাসপাতালে চিকিৎসা দেয়া হচ্ছে । তিনি জানান, সোমবার রাত ৩ টার দিকে ৮/৯জন সশস্র ডাকাত দেশীয় অশ্ত্র নিয়ে বাড়ীর গ্রীল এবং দরজা ভেঙ্গে ঘরের ভিতরে প্রবেশ করে সকল সদস্যকে  দড়ি দিয়ে বেধে ফেলে। ডাকাতরা ২০ ভরি স্বর্ণ,নগদ ২০ হাজার টাকা এবং অন্যান্য জিনিসপত্র নিয়ে যায়। এদিকে, কানাইঘাট উপজেলার ৩নং দীঘিরপার ইউনিয়নের ছত্রনগর গ্রামে সোমবার গভীর রাতে স্থানীয় সড়কের বাজারের কাতার প্রবাসী মো: আব্দুল্লাহ’র  বাড়ীতে এক দুর্ধর্ষ ডাকাতি সংগঠিত হয়েছে। ১৫/১৬ জনের একদল সশ্বস্ত্র ডাকাতদল ঐ প্রবাসীর  ১তলার পাকা বাড়ির কলাপ্সেবল গেইটের তালা ভেঙ্গে ভিতরে প্রবেশ করে সবাইকে অস্ত্রের মুখে জিম্মি করে নগদ ১১লক্ষ টাকা এবং ৩০ভরি স্বর্ণালঙ্কার, ৫টি মোবাইল সেট লুট করে নিয়ে যায়। গৃহকর্তা হাজী সৈয়দুর রহমান জানান,আধঘন্টা ব্যপী ডাকাতি সংগঠিত করে বাড়ির সবাইকে টয়লেট রুমে আটকে রেখে নির্বিঘ্নে পালিয়ে যায়। পৃথক এ দু’টি ডাকাতির ঘটনায় পুলিশকাউকে গ্রেফতার কিংবা খোয়া যাওয়া মালামাল উদ্ধার করতে পারেনি। 
robbery

দক্ষিণ সুরমা ও কানাইঘাটে দুই প্রবাসীর বাড়িতে ডাকাতি: কোটি টাকার মালামাল লুট মেজরটিলায় ব্যর্থ হয়ে ব্যাংক কর্মকর্তার পরিবারের সদস্যদের ওপর হামলা
স্টাফ রিপোর্টার: দক্ষিণ সুরমার লামা হাজরাই ও কানাইঘাটের ছত্রনগর গ্রামে গত রোববার দিবাগত রাতে দুই প্রবাসীর বাড়িতে ডাকাতির ঘটনা ঘটেছে। শহরতলীর মেজরটিলা এলাকায় এক ব্যাংক কর্মকর্তার বাসায় ডাকাতির প্রচেষ্টা ব্যর্থ হয়েছে। ডাকাতদের হাতে সবমিলিয়ে ৪ জন আহত হয়েছেন। দক্ষিণ সুরমায় ডাকাতরা এক প্রবাসীর বাড়ি থেকে নগদ ২০ হাজার টাকা, ১৭ ভরি স্বর্ণালংকারসহ ১০ লাখ টাকার মালামাল লুটে নিয়েছে। এ সময় ডাকাতদের হামলায় গুরুতর আহত হয়েছেন গৃহকর্তা। কানাইঘাটে ডাকাতরা কাতার প্রবাসীর বাড়ী থেকে লুটে নিয়েছে নগদ ১১ লাখ টাকা, ৩০ ভরি স্বর্ণালংকারসহ কোটি টাকার মালামাল। আমাদের দক্ষিণ সুরমা প্রতিনিধি জানান, দক্ষিণ সুরমার মোল্লারগাঁও ইউনিয়নের লামাহাজরাই গ্রামে যুক্তরাজ্য প্রবাসী সোহরাব হোসেন সৌরভের বাড়ীতে দুর্ধর্ষ ডাকাতির ঘটনা ঘটে। এ সময় ডাকাত দল ১৭ ভরি স্বর্ণ, নগদ ২০ হাজার টাকা, ১টি মোবাইল সেট ও মূল্যবান জিনিসপত্র নিয়ে যায়। ডাকাতদের হামলায় সোহরাব হোসেনের পিতা সুরুজ আলী (৫৫) গুরুতর আহত হন। তাকে সিলেট ওসমানী মেডিকেল কলেজ হাসপাতালে ভর্তি করা হয়েছে। পুলিশ ঘটনাটি চুরি বলে মন্তব্য করেছে। জানা যায়, লামাহাজরাই গ্রামের সুরুজ মিয়ার বাড়ীতে গত রোববার রাত আনুমানিক ৩টার দিকে তার কলাপসিবল গেইটের তালা ভেঙে ৬/৭ জনের একদল ডাকাত ঘরে প্রবেশ করে দেশীয় অস্ত্রের মুখে দু’টি রুমে পরিবারের লোকজনকে জিম্মি করে রাখে। এক পর্যায় সোহরাবের পিতা সুরুজ আলী সাথে বাকবিতন্ডা হলে ডাকতরা তাকে মারপিট করে গুরুতর আহত করে। শোকেস, আলমারী ও ওয়ারড্রোব ভেঙ্গে মূল্যবান জিনিসপত্র, বিভিন্ন স্থানে রক্ষিত ১৭ ভরি স্বর্ণালঙ্কার, নগদ ২০ হাজার টাকা সহ ১টি মোবাইল লুট করে নিয়ে যায়। বাড়ির সবাইকে একটি রুমে ও বাথ রুমে আটকে রেখে নির্বিঘ্নে পালিয়ে যায়। ডাকাতরা চলে যাওয়ার পর তাদের আর্তচিৎকারে ভোররাতে প্রতিবেশীরা এসে বাড়ির সবাইকে জিম্মি অবস্থা থেকে উদ্ধার করে। খবর পেয়ে মেট্টোপলিটন পুলিশের সহকারী পুলিশ কমিশনার আক্তার হোসেন ও দক্ষিণ সুরমা থানার অফিসার ইনচাজ আবু সামা মোঃ ইকবাল হায়াত ঘটনাস্থল পরিদর্শন করেন। ডাকাতির ঘটনায় মামলা দায়েরর প্রক্রিয়া চলছে। কানাইঘাট (সিলেট) থেকে আমাদের নিজস্ব সংবাদদাতা জামাল উদ্দিন জানান, কানাইঘাট উপজেলার ৩নং দীঘিরপার ইউনিয়নের ছত্রনগর গ্রামে গত রোববার গভীর রাতে স্থানীয় সড়কের বাজারের এক ধনাঢ্য ব্যবসায়ীর বাড়ীতে এক দুর্ধর্ষ ডাকাতি হয়। মুখোশপরা ১৫/১৬ জনের একদল সশস্ত্র ডাকাত দল  ব্যবসায়ীর এক তলার পাকা বাড়ির কলাপসিল গেইটের তালা ভেঙ্গে ঘরের ভিতরে প্রবেশ করে সবাইকে অস্ত্রের মুখে জিম্মি করে রাখে। তারা নগদ অনুমানিক ১১লক্ষ টাকা এবং ৩০ ভরি স্বর্ণালঙ্কার, ৫টি মোবাইল সেট লুট করে নিয়ে যায়। গতকাল সকালে সরজমিনে ঘটনাস্থলে গেলে বাড়ির গৃহকর্তা হাজী সৈয়দুর রহমান ও তার পুত্র সড়কের বাজারের আল রহমান ট্রেডার্সের সত্ত্বাধিকারী ও কাতার প্রবাসী মো: আব্দুল্লাহ জানান, রোববার রাত অনুমানিক সাড়ে ৩টায় ১৫/১৬ জনের একদল ডাকাত ঘরের কলাপসিবল গেইটের তালা ভেঙ্গে প্রথমে বাড়ির গৃহ পরিচারক কুতুব উদ্দিনের হাত-পা বেধে ফেলে। পরে ডাকাতরা গৃহকর্তা সৈয়দুর রহমানের কক্ষে প্রবেশ করে তাকেসহ পরিবারের নারী-পুরুষ সবাইকে মারধর করে অস্ত্রের মুখে জিম্মি করে হাত-পা বেঁধে রাখে। এ সময় ডাকাতরা বাড়ির মহিলাদের গলায়-কানে-হাতে থাকা স্বর্ণালঙ্কার জোর পূর্বক কেড়ে নিয়ে একে একে পাকা বাড়ির ৮টি কক্ষে প্রবেশ করে ১১টি কাঠের শোকেস, আলমারী ও ওয়ারড্রোব ভেঙ্গে দামী জিসিনপত্র তছনছ করে বিভিন্ন স্থানে রক্ষিত ১১ লক্ষ টাকা, ৩০ ভরি স্বর্ণালঙ্কার, ৫টি মোবাইল সেট লুট করে নিয়ে যায়। প্রায় আধ ঘন্টার তান্ডবে তারা বাড়ির সবাইকে টয়লেটে আটকে রেখে নির্বিঘেœ পালিয়ে যায়। পরে তাদের আর্ত-চিৎকারে গ্রামবাসী এগিয়ে এসে বাড়ির সবাইকে জিম্মি থেকে উদ্ধার করেন। খবর পেয়ে ভোরে উপজেলা চেয়ারম্যান আশিক চৌধুরী ও পরে ভাইস চেয়ারম্যান বদরুজ্জামান ইকবালসহ এলাকার শত শত লোকজন ব্যবসায়ীর বাড়িতে যান। থানার অফিসার ইনচার্জ শফিকুর রহমান ও ওসি তদন্ত রুহুল আমিন একদল পুলিশ নিয়ে সকাল ১১টার সময় ঘটনাস্থলে পৌঁছেন বলে স্থানীয় লোকজন জানান। সিলেটের অতিরিক্ত পুলিশ সুপার বিপ্লব বিজয় তালূকদার ও নবাগত সিলেট উত্তর সার্কেলের এএসপি দিনা রাণী দাস ঘটনাস্থল পরিদর্শন করেছেন। এদিকে, ধনাঢ্য ব্যবসায়ীর বাড়ীতে এ দুর্ধর্ষ ডাকাতির ঘটনায় এলাকার জনমনে আতঙ্ক বিরাজ করছে। এদিকে,এ ঘটনায় ব্যবসায়ী মোঃ আব্দুল্লাহ বাদী হয়ে গতকাল সোমবার থানায় অজ্ঞাতনামা বেশ কয়েকজনকে আসামী করে একটি ডাকাতি মামলা দায়ের করেছেন। এদিকে, সিলেট শহরতলীর মেজরটিলায় সশস্ত্র ডাকাত দলের হামলায় রোববার রাতে বাংলাদেশ ব্যাংকের সিলেট শাখার যুগ্ম পরিচালকসহ তিন জন আহত হয়েছেন। ডাকাতি প্রচেষ্টায় ব্যর্থ হয়ে তারা এ হামলা চালায়। র‌্যাব ৯-এর হেড কোয়ার্টারের অনতিদূরে মেজরটিলা দেবপুর উত্তরা আবাসিক এলাকায় এ ঘটনা ঘটে। বাংলাদেশ ব্যাংকের যুগ্ম পরিচালক ও ব্যাংক অফিসার্স ওয়েলফেয়ার এসোসিয়েশনের সভাপতি বিনয় ভূষণ দাস ছাড়াও হামলায় আহতদের মধ্যে রয়েছেন-তার স্ত্রী দীপ্তি তালুকদার ও তার সহোদর মেট্রোপলিটন ইউনিভার্সিটির এল এল বি অনার্সের ছাত্র বিজিত দাস। স্থানীয় সূত্র জানায়, রোববার রাত আড়াইটার দিকে ৬/৭ জনের সশস্ত্র ডাকাত দল ব্যাংক কর্মকর্তার বাসার(নং-২০ উত্তরা আ/এ) প্রধান ফটক ভেঙ্গে শাবল দিয়ে দরজা ভাঙ্গার চেষ্টা চালায়। শব্দ শুনে গৃহকর্তা ও তার স্ত্রী জেগে উঠেন এবং ভেতর থেকে দরজা আটকে রাখেন। এতে ক্ষিপ্ত হয়ে ডাকাতরা তাদেরকে বাইরে থেকে শাবল দিয়ে আঘাত করতে থাকে। পাশের রুম থেকে গৃহকর্তার সহোদর বিজিত দাস এগিয়ে এলে তারা তাকে ধারালো অস্ত্র দিয়ে এলোপাতাড়ি আঘাত করে। তাদের অস্ত্রাঘাতে তিনি মাটিতে লুটিয়ে পড়েন। শোরগোল শুনে আশা-পাশের লোকজন তাদেরকে রক্ষায় এগিয়ে এলে ডাকাতরা পালিয়ে যায়। খবর পেয়ে রাতেই পুলিশ ও র‌্যাব সদস্যরা ঘটনাস্থল পরিদর্শন করেন। আহত বিজিত দাস ওসমানী হাসপাতালে চিকিৎসা নিয়েছেন। অন্য দুজন প্রাথমিক চিকিৎসা নিয়েছেন। গৃহকর্তা বিনয় ভূষণ দাস জানান, ডাকাতরা লুঙ্গি পরিহিত ছিল। তাদের মাথায় ছিল গামছা বাধা। এ ব্যাপারে গৃহকর্তা কোতয়ালী থানায় জিডি করেছেন। থানার সেকেন্ড অফিসার নারায়ণ দত্ত বিষয়টি তদন্ত করছেন। 
robbery

সিলেটে সশস্ত্র ডাকাত দলের হামলায় ব্যাংক কর্মকর্তাসহ আহত ৩
সিলেটে সশস্ত্র ডাকাত দলের হামলায় বাংলাদেশ ব্যাংকের সিলেট শাখার যুগ্ম পরিচালকসহ তিন জন আহত হয়েছেন। রোববার রাতে ডাকাতি প্রচেষ্টায় ব্যর্থ হয়ে তারা এ হামলা চালায়। র‌্যাব ৯-এর হেড কোয়ার্টারের অনতিদূরে মেজরটিলা দেবপুর উত্তরা আবাসিক এলাকায় এ ঘটনা ঘটে। ব্যাংক কর্মকর্তা বিনয় ভূষণ দাস ছাড়াও হামলায় আহতদের মধ্যে রয়েছেন-তার স্ত্রী দীপ্তি তালুকদার ও তার সহোদর মেট্রোপলিটন ইউনিভার্সিটির এল এল বি অনার্সের ছাত্র বিজিত দাস। রোববার রাত আড়াইটার দিকে ৬/৭ জনের সশস্ত্র ডাকাত দল ব্যাংক কর্মকর্তার বাসার(নং-২০ উত্তরা আ/এ) প্রধান ফটক ভেঙ্গে শাবল দিয়ে দরজা ভাঙ্গার চেষ্টা চালায়। শব্দ শুনে গৃহকর্তা ও তার স্ত্রী জেগে উঠেন এবং ভেতর থেকে দরজা আটকে রাখেন। এতে ক্ষিপ্ত হয়ে ডাকাতরা তাদেরকে বাইরে থেকে শাবল দিয়ে আঘাত করতে থাকে। গৃহকর্তা বিনয় ভূষণ দাস জানান, ডাকাতরা লুঙ্গি পরিহিত ছিল। তাদের মাথায় ছিল গামছা বাধা। এ ব্যাপারে গৃহকর্তা কোতয়ালী থানায় জিডি করেছেন। 
robbery

সিলেটে ৬ ডাকাতের দশ বছরের সশ্রম কারাদন্ড
সিলেটে ৬ ডাকাতের দশ বছরের সশ্রম কারাদন্ড সিলেটের বালাগঞ্জ উপজেলার পূর্ব সিরাজ নগর গ্রামে ডাকাতির ঘটনায় দায়েরকৃত মামলার রায়ে ৬ ডাকাতকে দশ বছরের সশ্রম কারাদন্ড ও প্রত্যেককে দশ হাজার টাকা জরিমানা অনাদায়ে আরো এক বছরের কারাদন্ডাদেশ প্রদান করা হয়েছে। বুধবার সিলেটের অতিরিক্ত জেলা ও দায়রা জজ তৃতীয় আদালতের বিচারক মোঃ মনসুরুল হক খান এই রায় ঘোষণা করেন। বিচারক একই সাথে ৩৯৭ ধারায় অভিযুক্তদের আরো সাত বছরের কারাদন্ডাদেশ দিয়েছেন। উভয় সাজা একসাথে চলবে। দন্ডিত ডাকাতরা হচ্ছে, সোহেল মিয়া (২৫),আছাব আলী (৩০), নজরুল ইসলাম (২২), মোবারক ওরফে মোবারক চোরা (৪০), রজু বৈদ্য (২২) ও জব্বার (২৭)। এদের সকলের বাড়ি বালাগঞ্জের ওসমানী নগর থানার বিভিন্ন গ্রামে। সোহেল মিয়া ছাড়া অন্য পাঁচজন পলাতক। মামলার বিবরণে জানা যায়, ২০০৬ সালের ১ জুন রাত পৌনে দু’টায় পূর্ব সিরাজ নগরের মোঃ রফিক আহমদের বাড়িতে একদল ডাকাত প্রবেশ করে তাকে ধারালো অস্ত্র দিয়ে আঘাত করে। এরপর তাকে বেঁধে ফেলে প্রায় তিন লাখ টাকার মালামাল নিয়ে পালিয়ে যায়। বাড়ির লোকজন তিন ডাকাতকে চিনতে পারেন। ঘটনার ১৪ দিন পর ধৃত এক ডাকাত  আদালতে ১৬৪ ধারায় জবাবন্দী দেয় ।  
judgement

ফেঞ্চুগঞ্জে মনিপুর চা বাগানের সহকারী ব্যবস্থাপকের বাংলোয় ডাকাতি : পরিবারের সদস্যদের মারধর ঃ ২০ ভরি স্বর্ণ লুট
সিলেটের ফেঞ্চুগঞ্জের মনিপুর চা বাগানের সহকারী ব্যবস্থাপকের বাংলোয় ডাকাতির ঘটনা ঘটেছে। গতকাল বৃহস্পতিবার মধ্যরাতে মনিপুর চা বাগানের সহকারী ব্যবস্থাপক আজমল হোসেন রাসেলের বাংলোতে দুর্ধর্ষ এই ডাকাতির ঘটনা ঘটে। অস্ত্রধারী ডাকাতরা বাংলোর বিভিন্ন কক্ষ তছনছ নগদ অর্থ, স্বর্ণাংকারসহ  আট লক্ষাধিক টাকার মালামাল নিয়ে গেছে।ডাকাতদের মামলায় রাসেলের পিতা আবুল হোসেন মজুমদার (৬৫) আহত হয়েছেন। স্থানীয় এলাকাবাসী ও পুলিশ সূত্রে জানা গেছে, বৃহস্পতিবার রাত আনুমানিক সাড়ে তিনটার দিকে ১২/১৪ জনের অস্ত্রধারী ডাকাত দল সহকারী ব্যবস্থাপক আজমল হোসেন রাসেলের বাংলোতে প্রবেশ করে পাহারাদার দু’নৈশ প্রহরীর হাত-পা বেধেঁ ফেলে। ডাকাতরা বাংলোর দরজার ছিটকিনি ভেঙ্গেঁ  পূর্ব দিকের কক্ষে প্রবেশ করে। এই কক্ষে সকারী সহকারী ব্যবস্থাপকের অসুস্থ পিতা আবুল হোসেন মজুমদার অবস্থান করছিলেন। ডাকাতরা  তার মাথায় ও পিঠে আঘাত করলে তিনি আহত হন। ডাকাতরা পশ্চিম দিকের কক্ষের দরজার ছিটকিনি ভেঙ্গেঁ সহকারী ব্যবস্থাপক আজমল হোসেন রাসেলের শয়ন কক্ষে প্রবেশ করে প্রথমেই সহকারী ব্যবস্থাপকের  হাত-পা বেধেঁ ফেলে। ডাকাত দল সহকারী ব্যবস্থাপক আজমল হোসেন রাসেলের বৃদ্ধ পিতা-মাতাকে টেনে হিচঁড়ে  একই কক্ষে একত্রিত করে। বাংলোর বিভিন্ন কক্ষে রক্ষিত মালামাল তছনছ করে। ডাকাতরা সহকারী ব্যবস্থাপকের স্ত্রী ও মাতার ব্যবহৃত প্রায় ২০ ভরি স্বর্ণাংকার, নগদ ১৭ হাজার টাকা ও তিনটি মুঠো ফোন নিয়ে যায়। সহকারী ব্যবস্থাপক আজমল হোসেন রাসেল গত ১৫ জানুয়ারী বিবাহ বন্ধনে আবদ্ধ হন। নববধূকে নিয়ে বাগানের বাংলোতে বসবাস করছিলেন তিনি।   সহকারী ব্যবস্থাপকের স্ত্রী কাজী জেরিন আক্তার জানান, আগ্নেয়াস্ত্রধারী ডাকাতরা সিলেটের আঞ্চলিক ভাষায় কথা বলছিলো। তাদের সবাই অস্ত্রধারী ছিলো। ডাকাতির সংবাদ শুনে পুলিশ আজ সকালে সহকারী ব্যবস্থাপকের বাংলোতে যায়। এদিকে আজ বিকেলে সিলেটের পুলিশ সুপার মোহাম্মদ সাখাওয়াত হোসাইন মনিপুর চা বাগানের ঘটনাস্থল পরিদর্শন করেছেন। ফেঞ্চুগঞ্জ থানার পুলিশ ঘটনার কয়েক ঘন্টার মধ্যে  ডাকাতির সাথে জড়িত থাকার সন্দেহে ফেঞ্চুগঞ্জ সারকারখানা সংলগ্ন খাসমহল এলাকার সাওতাল বস্তি থেকে তিন ব্যক্তিকে আটক করে জিজ্ঞাসাবাদ করছে। পুলিশ তদন্তের সাথে আটককৃতদের নাম প্রকাশ করেনি। ফেঞ্চুগঞ্জ থানার ভাপ্রাপ্ত পুলিশ কর্মকর্তা (ওসি) আব্দুল গনি বলেন, ঘটনার সাথে জড়িতদের আটক করতে পুলিশ জোর তৎপরতা চালিয়ে যাচ্ছে।  
robbery

সিলেট নগরীতে নাশকতার প্রস্তুতিকালে পেট্রোল বোমা-ককটেল ও শুটারগান উদ্ধার করেছে র‌্যাব-৯
সিলেট নগরীতে নাশকতা মূলক কার্যক্রম করার প্রস্তুতির সময় র‌্যাব-৯ এর একটি দল অভিযান চালিয়ে ১৬টি পট্রোল বোমা ও ৪টি ককটেল উদ্ধার করেছে। বুধবার ভোররাতে মেজর এস এ এম ফখরুল ইসলাম খানের নগরীর মুন্সীপাড়া মসজিদ রোডে  মোঃ জাকারিয়া মাহমুদ খানের মালিকানাধীন বাসা নং-৭১/এ সামনে অভিযান চালিয়ে এগুলো উদ্ধার করা হয় বলে র‌্যারের এক সংবাদ বিজ্ঞপ্তিতে জানানো হয়েছে। র‌্যাবের উপস্থিতি টের পেয়ে দুর্বৃত্তরা দৌড়ে পালিয়ে।এসময় ঘটনাস্থল থেকে প্লাস্টিকের বস্তায় ছোট বড় ১৬ টি পট্রোল বোমা, ৪টি ককটেল উদ্ধার করা হয়। উদ্ধারকৃত পট্রোল বোমা ও ককটেল সিলেট এসএমপির সদর থানায় হস্তান্তর করা হয়েছে। এছাড়া,রাত ২টার দিকে মেজর হুমায়ুন কবীর,পিএসসির নতৃত্বে অপর একটি টিম জালালাবাদ থানার বাদাঘাট এলাকার চেঙ্গের খাল ব্রীজের নীচে ডাকাতির প্রস্তুতিকালে ৪ টি দেশীয় তৈরী শুটারগান উদ্ধার করা হয়। ডাকাতরা আন্তঃজেলা ডাকাত দলের সক্রিয় সদস্য ছিল বলে জানা য়ায়। 
terrorism

ওসমানীনগর এলাকা থেকে অস্ত্রসহ ১২ ডাকাতকে আটক করেছে র‌্যাব-৯
ডাকাতির প্রস্তুতিকালে সিলেটের ওসমানীনগর এলাকা থেকে অস্ত্রসহ ১২ ডাকাতকে আটক করেছে র‌্যাব-৯ এর সদস্যরা রাত দেড়টায় ওসমানী নগর থানার শেরপুর টোলপ্লাজা এলাকায় তাদেরকে আটক করা হয়। র‌্যাব ৯ সদর দপ্তর সূত্রে জানা যায়, ঢাকা-সিলেট মহা সড়কের পশ্চিম পাশে বাসী অধুষিত ওসমানী নগর এলাকায় ডাকাতির প্রস্তুতি নিচ্ছিল তারা। এ সময় র‌্যাব ৯ এর একটি টিম হাতানাতে অস্ত্রসহ তাদেরকে আটক করে। আটককৃত ডাকাতরা হলো- হবিগঞ্জের বাহুবলের আবিসপুর গ্রামের সমর উদ্দিনের ছেলে সঞ্জব আলী (৪৫),  হবিগঞ্জের সদরের উচাইল গ্রামের ওলিউল্ল্যাহর ছেলে আমির উল্ল্যাহ (৩২), করিম মিয়ার ছেলে সুমন (২৩), মৃত ওছিওত উল্ল্যাহর ছেলে ওহাদ (৪৮), চাইনগাঁও গ্রামের আব্দুর নূরের ছেলে আব্দুল মুকাদ্দিস (৩৫), একই গ্রামের লতিফ উল্ল্যার ছেলে ওয়াহিদ (৩৫), চুনারুঘাটের রমাপুর গ্রামের মৃত রশন মিয়ার ছেলে ইসমাঈল (৩০), বাহুবলের মিরপুর গ্রামের মৃত এরশাদের ছেলে শফিক আহমদ (২২), চারিগাঁও গ্রামের মফিজ মিয়ার ছেলে বকুল মিয়া (২১), মৃত আব্দুল কাদেরের ছেলে আব্দুল হাই (২৩), মকলেছ মেম্বারের ছেলে আল মামুন (২২),  ব্রাক্ষণবাড়িয়া জেলার নাছিম নগর থানার ধরমন্ডল গ্রামের নূর মিয়ার ছেলে সুহেল মিয়া (২২)। ডাকাতদের কাছ থেকে দেশী তৈরী ৩টি এলজি, ৪টি লোহার তৈরী পাঞ্জা, চার রাউন্ড কারতুজ, দুইটি কাঠের বাটযুক্ত রাম দা, ৭টি চুরি, ২ টি টর্চ লাইট উদ্ধার করা হয়েছে। এর সাথে সংশ্লিষ্টতার অভিযোগে ছাবিনা পরিবহন নামের একটি মিনি ট্রাকও জব্ধ করা হয়েছে। র‌্যাব-৯ এর অধিনায়ক কমান্ডার মুফতি মাহমুদ খান  সংবাদ মাধ্যমকে জানান, আটককৃতরা আন্ত:জেলা ডাকাত দলের সদস্য। ডাকাতির প্রস্তুতিকালে তাদের আটক করা হয়েছে। তাদেরকে থানায় সোপর্দের বিষয়টি প্রক্রিয়াধীন আছে। 
capture

বিশ্বনাথে পুলিশের সাথে ডাকাতদলের গোলাগুলি :ওসিসহ আহত তিন,অস্ত্রসহ ৩ ডাকাত আটক
সিলেটের বিশ্বনাথে পুলিশের সাথে ডাকাতদলের গোলাগুলি হয়েছে।বুধবার গভীর রাতে উপজেলা খাজাঞ্চি ইউনিয়নের রহিমপুর প্রাথমিক বিদ্যালয়ের পাশে এঘটনা ঘটে। এসময় একটি উন্নত মানের ইয়ারগান, একটি চায়নিচ কোরাল ও দাসহ তিন ডাকাতকে পুলিশ আটক করতে সক্ষম হয়েছে। এতে থানার ওসিসহ তিন পুলিশ সদস্য আহত হন। আহতরা হলেন-বিশ্বনাথ থানার পরিদর্শক রফিকুল হোসেন, এস আই টিপু মিয়া।আহতরা প্রাথমিক চিকিৎসা নিয়েছেন বলে জানাগেছে। আটককৃতরা হলেন-বিশ্বনাথ উপজেলার তবলপুর গ্রামের জলিল মিয়ার ছেলে দুদু মিয়া ওরফে কানা দুদু, কোম্পানীগঞ্জ থানার মেতার বাড়ি গ্রামের তছির আলীর ছেলে নয়ন মিয়া ও জালালবাদ থানার পাইরাজ শিবেরবাজার গ্রামের শফিক ওরফে কানা শফিকের ছেলে কাউছার ওরফে ইলাইছ। থানার এস আই টিপু মিয়া জানান, উপজেলার রহিমপুর এলাকার একটি নির্জন জায়গায় কয়েকজন ডাকাত ডাকাতির প্রস্তুতি নেওয়ার জন্য বৈঠক করে। গোপন সংবাদের ভিত্তিত্বে পুলিশ ওই জায়গায় হানা দেয়। পুলিশকে দেখা মাত্রই ডাকাতদল গুলি ছুড়ে। এসময় পুলিশও আত্বরক্ষার্থে পাল্টা ৫ রাউন্ড রাবার বুলেট নিক্ষেপ করে। এতে পুলিশ ও এলাকাবাসী তিন ডাকাতকে আটক করতে সক্ষম হয়। তবে বাকি ডাকাতরা পালিয়ে যায়। পালিয়ে যাওয়া ডাকাতদের গ্রেফতার করতে পুলিশের অভিযান অব্যাহত রয়েছে। তিনি বলেন, আটককৃতদের  বিরুদ্ধে সিলেট জেলার বিভিন্ন থানায় একাধিক মামলা রয়েছে। আটককৃত ডাকাতরা হাসপাতালে চিকিৎসাধীন রয়েছে। 
crossfire

মাগুরায় আওয়ামী লীগ নেতার রান্নাঘর থেকে লাশ উদ্ধার
মাগুরায় আওয়ামী লীগের নেতা সেলিম মোল্লার রান্নাঘর থেকে ঝুলন্ত অবস্থায় মোহন মোল্লা (৩৫) নামে এক ব্যক্তির পঁচা লাশ উদ্ধার করেছে পুলিশ। শুক্রবার বিকেলে মহম্মদপুর উপজেলার বিনোদপুর গ্রামের পেয়াদাপাড়া থেকে লাশটি উদ্ধার করা হয়।স্থানীয় লোকজন পঁচা লাশের গন্ধ পেয়ে পুলিশে খবর দিলে পুলিশ লাশটি উদ্ধার করে। রান্না ঘরটি বিনোদপুর ইউনিয়নের (ইউপি) ৩ নম্বর ওয়ার্ড আওয়ামী লীগের সভাপতি সেলিম মোল্লার। মোহন পেয়াদাপাড়া গ্রামের প্রয়াত ছাদেক মোল্লার ছেলে। প্রত্যক্ষদর্শীরা জানান, সেলিম মোল্লার বাড়ির ওই রান্না ঘরের ভেতর থেকে পঁচা লাশের গন্ধ পেয়ে স্থানীয় লোকজন পুলিশে খবর দেয়। পুলিশ বিকেল পাঁচটার দিকে লাশটি ওই ঘরের আড়ার সঙ্গে ঝুলন্ত অবস্থায় উদ্ধার করে। ধারণা করা হচ্ছে, দু-একদিন আগে তিনি আত্মহত্যা করেছেন বা কেউ তাকে হত্যা করে ঝুলিয়ে রাখে। লাশের শরীরে বিভিন্ন জায়গায় শারীরিক নির্যাতনের চিহ্ন ছিল। স্থানীয় লোকজন জানান, মোহন মোল্লা মাদকসেবী ছিলেন। তিনি এলাকায় চিহ্নিত চোর ও ডাকাত হিসেবে পরিচিত। ঘটনার সত্যতা নিশ্চিত করে মহম্মদপুর থানার ভারপ্রাপ্ত কর্মকর্তা (ওসি) মো. মনিরুল ইসলাম বলেন, “২৪ ঘণ্টা পার হলে লাশ পচে গন্ধ ছড়ায়। তাই ধারণা করা হচ্ছে, দুই-একদিন আগে তিনি আত্মহত্যা করেছেন বা তাকে হত্যা করা হয়েছে। বিকালে লাশটি উদ্ধার করে মর্গে পাঠানো হয়েছে।” 
suicide

গোয়াইনঘাটের গ্রামে দুর্ধর্ষ ডাকাতি :জনতার হাতে ৫ ডাকাত আটক
সিলেটের গোয়াইনঘাট উপজেলার কাকুনাকাই গ্রামে দুর্ধর্ষ ডাকাতি সংঘটিত হয়েছে। শুক্রবার ভোররাতে ওই গ্রামের আবুল হোসেনের বাড়িতে ডাকাতির ঘটনা ঘটে। ডাকাতরা ঘরের দরজা ভেঙে নগদ ৩ লাখ টাকা ও স্বর্ণালঙ্কারসহ ৫ লক্ষাধিক টাকার মালামাল লুটে নেয়। এদিকে, ডাকাতির পর পালিয়ে যাওয়ার সময় ৫ ডাকাতকে আটকের পর গণধোলাই দিয়ে পুলিশের কাছে সোপর্দ করেছে জনতা। শুক্রবার ভোর ৫ টায় জনতা ধাওয়া করে পাশ্ববর্তী জৈন্তাপুর উপজেলার রূপচেং গ্রাম থেকে তিন ডাকাতকে আটকের পর গণধোলাই দেন। ওই গ্রামের বাসিন্দা আব্দুল হামিদ এ তথ্য নিশ্চিত করে বলেন-আটক ডাকাতদের গোয়াইনঘাট থানা পুলিশের হাতে তুলে দেওয়া হয়েছে। এসময় এক ডাকাতের কাছ থেকে লুন্ঠিত ৩ভরি স্বর্ণ উদ্ধার  করা হয়। আটক ডাকাতরা হলো- গোয়াইনঘাট উপজেলার অজুহাত গ্রামের আব্দুস সালামের ছেলে জয়নাল আবেদীন ওরফে জয়নাল ডাকাত (৩৮), সুনামগঞ্জের জগন্নাথপুর উপজেলার নয়াগাঁও গ্রামের সাঈম উদ্দিনের ছেলে সঞ্জব আলী (৩৫), সিলেট নগরীর লামাবাজার এলাকার আকবর আলীর ছেলে সাজ্জাদ হোসেন কামাল (৩৪), সিলেটের বিশ্বনাথ উপজেলার রামধানা খরাপাড়া গ্রামের মৃত রইছ আলীর ছেলে কয়েছ আহমদ (৩২) ও দিনাজপুর জেলার বিরল উপজেলার বুনিয়াদপুর গ্রামের চান মিয়ার ছেলে ও সিলেটের দক্ষিণ সুরমার লালাবাজার এলাকার বাসিন্দা সবুজ মিয়া (৩০)। সিলেটের গোয়াইঘাট থানার ভারপ্রাপ্ত কর্মকর্তা (ওসি) আব্দুল হাই পাঁচ ডাকাত আটকের সত্যতা স্বীকার করে বলেন- ডাকাতি সংঘটিত হওয়ার পর ডাকাতরা হাওর পেরিয়ে জৈন্তাপুর উপজেলা হয়ে পালিয়ে যাওয়ার চেষ্টা করে। তবে, আটকের পর ডাকাতদের কাছ থেকে এক ভরি স্বর্ণ ও ২টি রুপার চেইন উদ্ধার করা হয়। তিনি বলেন-লন্ঠিত টাকা ও মালামাল গণধোলাই দেওয়ার সময় জনতার মাঝে কেউ হয়তো নিয়ে গেছে। 
robbery

শেরপুরে পুলিশ-ডাকাত বন্দুকযুদ্ধে সিনিয়র এএসপিসহ পাঁচ পুলিশ ও ১১ ডাকাত আহত: আগ্নেয়াস্ত্র গুলি উদ্ধার
সিলেট বিভাগের জেলার সঙ্গমস্থল শেরপুরে পুলিশ-ডাকাত বন্দুকযুদ্ধে সিনিয়র সহকারী পুলিশ সুপার সিরাজুল হুদাসহ পাঁচ পুলিশ ও ১১ ডাকাত আহত হয়েছেন। এ সময় চারটি দেশীয় আগ্নেয়াস্ত্র, ২০ রাউন্ড গুলি ও বিভিন্ন সরঞ্জামাদিসহ আন্তঃজেলা ডাকাত দলের ১১ সদস্যকে গ্রেফতার করেছে মডেল থানা পুলিশ।রোববার রাত ১২টায় এ ঘটনা ঘটে। মৌলভীবাজার পুলিশ জানায়, গোপন সংবাদের ভিত্তিতে সিনিয়র সহকারী পুলিশ সুপার সিরাজুল হুদার নেতৃত্বে মডেল থানা পুলিশের একটি বিশেষ দল শেরপুর এলাকায় অভিযান চালায়। এ সময় চারটি দেশীয় আগ্নেয়াস্ত্র, ২০ রাউন্ড গুলি ও ডাকাতি কাজে ব্যবহৃত বিভিন্ন সরঞ্জামাদি উদ্ধার করা হয়। এক পর্যায়ে ডাকাত দল পুলিশকে লক্ষ্য করে গুলি ছুঁড়লে পুলিশও পাল্টা গুলি ছোঁড়ে। এতে ডাকাত দলের ১১ সদস্যকে গ্রেফতার করা হয় এবং সহকারী পুলিশ সুপার সিরাজুল হুদাসহ পাঁচ পুলিশ ও ১১ ডাকাত আহত হয়। পরে গ্রামবাসীর সহায়তায় পুলিশ আন্তঃজেলা ডাকাত দলের ১১ সদস্যকে গ্রেফতার করে। এদের মধ্যে ডাকাত দলের দুই সদস্য গুলিবিদ্ধ হয়। আহত পুলিশ সদস্যরা মৌলভীবাজার হাসপাতালে প্রাথমিক চিকিৎসা নিলেও গুলিবিদ্ধ ডাকাত সদস্যরা চিকিৎসাধীন রয়েছে। ডাকাতদের নাম জানা যায়নি। গ্রেফতারকৃত ডাকাতরা জানায়, সিলেটের গোয়ালাবাজার এলাকায় ডাকাতির জন্য শেরপুর এলাকায় তারা জড়ো হয়েছিল। মডেল থানার অফিসার ইনচার্জ আব্দুছ ছালেক জানান, বিগত কয়েকদিন ধরে চুরি, ডাকাতি ও ছিনতাই বেড়ে গেছে। গ্রেফতারকৃতদের বিরুদ্ধে সিলেট জেলার বিভিন্ন থানায় মামলা রয়েছে। 
crossfire

জামিনে বেরিয়ে কারাফটকেই দুর্বৃত্তদের গুলিতে খুন হন ‘হেমায়েত বাহিনী’র প্রধান হেমায়েত
কারাগার থেকে জামিনে বের হওয়ার কিছুক্ষণ পরেই কারাফটকেই দুর্বৃত্তরা গুলি করে হত্যা করেছে যশোরের ‘হেমায়েত বাহিনী’র প্রধান হেমায়েত হোসেনকে (৩০)। আজ সোমবার রাত ৮টার দিকে যশোর কেন্দ্রীয় কারাগার থেকে জামিনে বের হলে কারাফটকের সামনেই তাকে লক্ষ্য করে গুলি করা হয়। তার বাবার নাম জিন্নাহ ওরফে টেনা কসাই। শহরতলীর মণ্ডলগাতি এলাকায় তাদের বাড়ি। যশোর কেন্দ্রীয় কারাগারের সিনিয়র জেল সুপার শাজাহান আহমেদ বলেন, আজ সোমবার ‘রাত পৌনে আটটার দিকে জামিনে মুক্তি পেয়ে হেমায়েত কারা ফটকের সামনের রাস্তা পর্যন্ত গিয়েছিলেন। এ সময় দুটি মোটরসাইকেলযোগে অজ্ঞাত দুর্বৃত্তরা এসে তাকে লক্ষ্য করে গুলি ছোড়ে। এসময় কারাগারের প্রধান ফটকে দায়িত্বরত কারারক্ষীরা দুর্বৃত্তদের ধাওয়া করে। এ সময় দুটি মোটরসাইকেল একটি দুই দফা পড়ে যায়। ফলে দুর্বৃত্তরা সেটি ফেলেই পালিয়ে যায়। তিনি আরো বলেন,‘কারারক্ষীরা আমাকে বিষয়টি ফোনে জানানোর সঙ্গে সঙ্গে আমি বাসভবন থেকে বেরিয়ে আসি। কারারক্ষীদের কাছ থেকে জানতে পারি দুর্বৃত্তরা হেমায়েতকে লক্ষ্য করে প্রথমে দুই রাউন্ড গুলি ছোড়ে। এরপর তার মৃত্যু নিশ্চিত করতে পড়ে থাকা হেমায়েতের মাথায় আরেক রাউন্ড গুলি করে পালিয়ে যায়।’ গুলিবিদ্ধ হেমায়েতকে উদ্ধার করে স্থানীয় লোকজনের সহায়তায় জেনারেল হাসপাতালে নিয়ে যান কোতয়ালী থানার এসআই শাহাবুল। তাকে জরুরি বিভাগে নেওয়ার পর কর্তব্যরত চিকিৎসক আব্দুল্লাহ আল মামুন জানান, হাসপাতালে আনার আগেই হেমায়েতের মৃত্যু হয়েছে। যশোর কোতোয়ালি থানার ভারপ্রাপ্ত কর্মকর্তা (ওসি) ইলিয়াস হোসেন জানান, গত ১৯ এপ্রিল তাকে বিস্ফোরকসহ পাঁচটি মামলায় যশোর কোতোয়ালি থানার পুলিশ আটক করে কারাগারে প্রেরণ করে। আজ সোমবার জামিনে বের হন তিনি। সন্ধ্যার পর কারাগার থেকে বের হয়ে হেমায়েত কারাফটকের সামনে সুকতারা টি স্টলে চা পান করছিলেন। এ সময় অজ্ঞাত পরিচয়ে দুর্বৃত্তরা মোটরসাইকের যোগে এসে তার সামনে থেকে পর পর কয়েক রাউন্ড গুলি করে পালিয়ে যায়। এতে তিনি ঘটনাস্থলেই মারা যান। একটি গুলি হেমায়েতের মাথার ডান পাশে এবং আরেকটি গুলি পায়ে বিদ্ধ হয়। খবর পেয়ে তার লাশ উদ্ধার করে যশোর মেডিকেল কলেজ হাসপাতালে নিয়ে যাওয়া হয়। নিহত হেমায়েতের বিরুদ্ধে হত্যা, ডাকাতি, অস্ত্র, বিস্ফোরকসহ বিভিন্ন আইনে ১৯টি মামলা রয়েছে বলে জানিয়েছেন ওসি। যশোরের সহকারী পুলিশ সুপার (খ সার্কেল) বিল্লাল হোসেন বলেন, ‘আমার সরকারি বাসভবনের সামনে (জেলখানা-লাগোয়া) এক যুবককে দুর্বৃত্তরা গুলি করে পালিয়ে গেছে। উপস্থি লোকজনের সহায়তায় কোতয়ালী থানার এসআই শাহাবুল তাকে উদ্ধার করে হাসপাতালে নিয়ে গেছেন। সোমবার (২০ জুন) ইফতারের পর তিনি যশোর কেন্দ্রীয় কারাগার থেকে জামিনে বের হলে কারাফটকের সামনেই খুন হন তিনি। পুলিশ ও স্থানীয় সূত্র মতে, হেমায়েত একজন শীর্ষ সন্ত্রাসী। তার নামে হত্যা, চাঁদাবাজি, বিস্ফোরক, পুলিশের উপর বোমা হামলাসহ ১৯টি মামলা রয়েছে। সোমবার সন্ধ্যায় তিনি জামিনে কারাগার থেকে মুক্তি পান। মুক্তি পেয়ে তিনি কারাফটকের সামনে সুকতারা টি-স্টলে চা পান করছিলেন। এসময় সন্ত্রাসীরা তাকে লক্ষ্য করে ৩/৪ রাউন্ড গুলি করে পালিয়ে যায়। প্রত্যক্ষদর্শীরা জানান, দুটি মোটরসাইকেলে ৬ জন দুর্বৃত্ত ঘটনাস্থলে আসে। এসময় তারা হেমায়েতকে লক্ষ্য করে গুলি করে দ্রুত ঘটনাস্থল ত্যাগ করেন। নিহত হেমায়েতের মা রোকেয়া বেগম হাসপাতালে কাঁদতে কাঁদতে জানান, হেমায়েত জামিনে সন্ধ্যায় কারাগার থেকে বের হবে এজন্য তিনিসহ স্বজনরা কারাফটকে অপেক্ষা করছিলেন। কিন্তু মিঠু নামে তাদের পরিচিত একজন স্বজনদের বাড়ি চলে যেতে বলেন। হেমায়েতকে তিনি (মিঠু) বাড়ি নিয়ে আসবেন বলে জানিয়েছিলেন। এরপর তারা বাড়ি চলে যান। পরে শুনেছেন কারাগারের সামনেই তার ছেলেকে খুন করা হয়েছে। তিনি অভিযোগ করেন হাসান, আজিজুল, মনা, বাবু, ফিরোজসহ কয়েকজন তার ছেলেকে খুন করেছে। ঘটনাস্থলে থাকা পুলিশের উপপরিদর্শক (এসআই) শাহাবুল জানান, ঘটনাস্থল থেকে একটি মোটরসাইকেল উদ্ধার করা হয়েছে। জরুরি বিভাগের চিকিৎসক আব্দুল্লাহ আল মামুন জানান, হেমায়েতের মাথার ডান পাশে গুলি লেগে বাম পাশ দিয়ে বের হয়ে গেছে। এছাড়া একটি গুলি বাম পায়ের রানে লেগেছে। হাসপাতালে হেমায়েতকে আনা হলে রাত ৮ টায় তাকে মৃত ঘোষণা করা হয়। 
murder

আশুলিয়ায় ব্যাংক ডাকাতির ঘটনায় ৬ জনের ফাঁসি
ঢাকার অদূরে আশুলিয়ার কাঠগড়া বাজারে বেসরকারি কমার্স ব্যাংকে ডাকাতি ও ৮ জনকে হত্যা মামলায় ১১ আসামির মধ্যে ৬ জনের ফাঁসি এবং একজনের যাবজ্জীবন কারাদণ্ড দিয়েছেন আদালত। এ ছাড়া, বাকি ৪ আসামির মধ্যে দুইজনকে ৩ বছরের কারাদণ্ড এবং অপরাধ প্রমাণিত না হওয়ায় দুইজনকে খালাস দেওয়া হয়েছে। মঙ্গলবার বেলা সাড়ে ১১টায় এ রায় ঘোষণা করেন ঢাকার জেলা ও দায়রা জজ এসএম কুদ্দুস জামান এ রায় ঘোষণা করেন। এর আগে গত ২৫ মে রাষ্ট্রপক্ষের এবং আসামিপক্ষের যুক্তিতর্ক উপস্থাপন শেষে আজ বুধাবার রায় ঘোষণার জন্য দিন ধার্য করেন আদালত।   ফাঁসির দণ্ডপ্রাপ্ততা হলেন বোরহানউদ্দিন, সাইফুল আলামিন, মিন্টু প্রধান, মো. জসীমউদ্দিন, পলাশ ওরফে সোহেল রানা, মাহফুজুল ইসলাম ওরফে সুমন। যাবজ্জীবন কারাদণ্ডপ্রাপ্ত আসামি হলেন উকিল হাসান। ৩ বছরের দণ্ডপ্রাপ্ত আসামিরা হলেন আবদুল বাতেন, শাজাহান জমাদ্দার।   প্রসঙ্গত, গত বছরের ২১ এপ্রিল বাংলাদেশ কমার্স ব্যাংকের আশুলিয়ার কাঠগড়া বাজার শাখায় ডাকাতি হয়। ডাকাতি শেষে পালানোর সময় ডাকাতদের ছুরিকাঘাত ও গুলিতে ব্যাংকের কর্মচারীসহ আটজন নিহত হন। এ ঘটনায় দায়ের করা মামলায় ১১ জনকে আসামি করে গত বছরের ১ ডিসেম্বর অভিযোগপত্র দেন আশুলিয়া থানার পুলিশ পরিদর্শক দীপক কুমার সাহা। 
judgement

ইসলামের আলোকে দেশ পরিচালনার জন্য প্রধানমন্ত্রীর প্রতি আহ্বান আল্লামা শফির
ইসলাম ও পবিত্র কুরআনের আলোকে দেশকে পরিচালনা করার জন্য প্রধানমন্ত্রী শেখ হাসিনার প্রতি উদাত্ত আহ্বান জানিয়েছেন বাংলাদেশ হেফাজতে ইসলামে আমীর আল্লামা শাহ আহমদ শফি। পাশাপাশি এ কাজে বর্তমান সরকারকে সহযোগিতা করতে আলেম ওলামা ও ধর্মপ্রাণ মুসল্লিদের প্রতিও আহ্বান জানিয়েছেন তিনি। আজ শনিবার সিলেটের গোলাপগঞ্জে মার্ভেলাস টাওয়ার শুভ উদ্বোধন ও দোয়া মাহফিলে প্রধান অতিথির বক্তব্যে তিনি এ আহ্বান জানান। আল্লামা শফি বলেন, ইসলামের জন্য সকলকে মেহনত করতে হবে। ইমান ও আকিদার পাশাপাশি দেশের সার্বভৌমত্ব রক্ষা করা সবার দায়িত্ব। ইসলামী আন্দোলনের মাধ্যমে দুনিয়া ও আখেরাত জয় করা সম্ভব। সমগ্র দেশে চুরি, ডাকাতি, সন্ত্রাসী, ছিনতাই, শিরকী কার্যকলাপ থেকে বিরত থাকার জন্য উপস্থিত সবাইকে শপথ বাক্য পাঠ করান তিনি। তিনি বলেন, ইসলামী নির্দেশ মতে এ দেশের মানুষ চলাফেরা করলে সমগ্র দেশ সু-শৃঙ্খল হয়ে চলবে। বাংলাদেশসহ বিশ্বে ইসলাম প্রচার করা ওলামাদের নৈতিক দায়িত্ব। মৃত্যুর আগ পর্যন্ত ইসলাম প্রচার ও ইসলামের মেহনত করার জন্য সকল ধর্মপ্রাণ মুসল্লির প্রতি আহবান জানান তিনি। গোলাপগঞ্জ উপজেলা সদরের মার্ভেলাস টাওয়ার প্রাঙ্গণে আয়োজিত উদ্বোধনী অনুষ্ঠান ও দোয়া মাহফিলে শায়খুল হাদীস মাওলানা হিলাল উদ্দিন আহমদের সভাপতিত্বে ও হাফিজ মাওলানা আব্দুল আহাদ ও মার্ভেলাস টাওয়ারের পরিচালক নুরুল হুদার যৌথ উপস্থাপনায় বিশেষ অতিথি হিসেবে বক্তব্য রাখেন হেফাজতে ইসলাম বাংলাদেশের মহাসচিব আল্লামা মুহাম্মদ জুনায়েদ বাবুনগরী, গোলাপগঞ্জ পৌরসভার মেয়র সিরাজুল জব্বার চৌধুরী প্রমুখ। অনুষ্ঠানে অন্যদের মধ্যে উপস্থিত ছিলেন, মাওলানা খলিলুর রহমান, হেফাজতে ইসলাম বাংলাদেশ গোলাপগঞ্জ উপজেলার সাধারণ সম্পাদক মাওলানা আব্দুল গফফার, মার্ভেলাস টাওয়ারের অন্যতম পরিচালক সামছুল হুদা, হেফাজতের অন্যতম নেতা মাওলানা ইকবাল হোসাইন, সাংবাদিক সুহেদুর রহমান সুহেদ, মাওলানা আব্দুল জলিল, গোলাপগঞ্জ রিপোটার্স ইউনিটির সভাপতি সৈয়দ জেলওয়ার হোসেন স্বপন, সহ-সভাপতি হারিছ আলী, অর্থ সম্পাদক জালাল আহমদ চৌধুরী, সাংবাদিক জাহিদুল ইসলাম, এমরান আহমদ, কেএম আব্দুল্লাহ ও আল আমিন, ক্বারী ছৈয়িদ আহমদ প্রমুখ। 
TETUL

ডাকাতি হয় এখন নগরীতে
সিলেট নগরীর হাওলাদার পাড়ায় এক আইনজীবীর বাসায় দুর্ধর্ষ ডাকাতি হয়েছে। পরিবারের সদস্যদের হাত-পা ও মুখ বেধে নগদ টাকা, স্বর্ণালঙ্কার ও মোবাইল ফোন সেটসহ মূল্যবান জিনিসপত্র লুটে নিয়েছে ডাকাতরা। বুধবার ভোররাতে নগরীর কালিবাড়ি হাওলাদারপাড়াস্থ সুরমা আবাসিক এলাকার ১১ নম্বর অ্যাডভোকেট প্রবীর ভট্টাচার্যের  বাসায় এ ডাকাতির ঘটনা ঘটে। প্রবীর ভট্টাচার্য জানান- বুধবার ভোররাতে বাসার দরজা-জানালা ভেঙে ৭/৮ জনের সশস্ত্র ডাকাতদল বাসায় ঢুকে লোকজনকে বেঁধে ডাকাতি করে। সিলেট মহানগর পুলিশের জালালাবাদ থানার ভারপ্রাপ্ত কর্মকর্তা (ওসি) গৌসুল হোসেন বলেন, ডাকাতরা ঘরে থাকা লোকজনের হাত পা বেঁধে ১৬ ভরি স্বর্ণালঙ্কার, নগদ দেড় লাখ টাকা, পাঁচটি মোবাইল ফোন সেটসহ ১০ লক্ষাধিক টাকার মালামাল লুটে নিয়েছে দাবি বাসার লোকজনের।   খবর পেয়ে পুলিশের পাশাপাশি সিআইডি পুলিশের পরির্দশক শামীমুর রহমান পীরের নেতৃত্বে একটি দল ঘটনাস্থল পরিদর্শন করেছে। সিলেট মহানগর পুলিশের অতিরিক্ত উপ-কমিশনার (মিডিয়া) রহমত উল্লাহ  ডাকাতির ঘটনার সত্যতা স্বীকার করে বলেন, ওই আইনজীবী বাদি হয়ে মামলা দেবেন। ডাকাতদের গ্রেফতারে পুলিশ অভিযান চালাচ্ছে বলে জানান তিনি। 
robbery

সৌদিতে আফগান নাগরিক খুনের ঘটনায় সুনামগঞ্জে যুবক গ্রেফতার
সৌদি আরবে আফগান নাগরিককে খুনের ঘটনায় সুনামগঞ্জ থেকে এক যুবককে গ্রেফতার করেছে পুলিশ। গ্রেফতারকৃত আইয়ূব আলী (৩৫) সুনামগঞ্জ সদর উপজেলার গৌরারং ইউনিয়নের লালপুর গ্রামের নূর মিয়ার ছেলে। বুধবার রাতে  নিজ বাড়ি থেকে তাকে গ্রেফতার করে সুনামগঞ্জ থানা পুলিশ। পুলিশ জানায়- আইয়ূব আলী সৌদিআরব থাকাকালে সেখানে আফগানিস্তানের এক নাগরিককে খুন করে। এ ঘটনায় সৌদিআরবে মামলাও হয়। ওই খুনের ঘটনার পর আইয়ূব আলী পালিয়ে দেশে চলে আসে। এরপর সে আর সৌদিআরব ফিরে যায়নি। পুলিশ আরও জানায়- আইয়ূব আলীর বিরুদ্ধে সৌদিতে খুনের মামলা ছাড়াও সুনামগঞ্জে ডাকাতির দুইটি মামলা রয়েছে। ওই মামলায়ও সে পলাতক ছিল। 
capture

কে এই জুলহাস মান্নান, কী আছে রূপবান ম্যাগাজিনে ?
রাজধানীর কলাবাগানে দুর্বৃত্তদের হামলায় সোমবার সন্ধ্যায় নিহত হন জুলহাস মান্নান (৩৫) এবং তার সঙ্গী মাহাবুব রাব্বি তনয় (২৬)। তারা দুজনই ছিলেন বাংলাদেশে হিজড়া ও সমকামীদের অধিকার বিষয়ক ম্যাগাজিন ‘রূপবান’ প্রকাশনার সঙ্গে জড়িত। সমকামীদের ‘সমপ্রেমী’ বলার আহ্বান জানিয়ে জুলহাস মান্নানের সম্পাদনায় ‘রূপবান’ ম্যাগাজিনের প্রকাশনা শুরু হয় দুই বছর আগে।২০‌১৪ সালের ২২ জানুয়ারি। অফসেট পেপারে ৫৬ পৃষ্ঠার চাররঙা এ ম্যাগাজিনটির প্রকাশক ছিলেন ‘গ্রে কমিউনিটি’-এর পক্ষ থেকে রাসেল আহমেদ। জুলহাস ছিলেন ম্যাগাজিনটির সম্পাদক, আর লোক নাট্যদলে সদস্য তনয় সরাসরি যুক্ত না থাকলেও এর প্রকাশনায় সহযোগিতা করতেন বলে জানা গেছে। নিহত জুলহাস মান্নান কেবল ‘রূপবান’ ম্যাগাজিনের সম্পাদকই ছিলেন না, তার আছে আরো পরিচয়। সাবেক পররাষ্ট্রমন্ত্রী ও আওয়ামী লীগের যুগ্ম সাধারণ সম্পাদক ডা. দীপু মণির খালাতো ভাই তিনি। যুক্তরাষ্ট্রের আন্তর্জাতিক উন্নয়ন সংস্থা ইউএসএআইডি-তে কর্মরত ছিলেন। এর আগে ঢাকায় নিযুক্ত সাবেক মার্কিন রাষ্ট্রদূত ড্যান মজিনার প্রটোকল কর্মকর্তা হিসেবে দায়িত্ব পালন করেছেন। কলাবাগানের তেঁতুলতলা গলির আছিয়া নিবাস নামের ৩৫ নম্বর বাড়ির দ্বিতীয় তলায় নিজ ফ্ল্যাটে বন্ধু তনয়কে নিয়ে একসঙ্গে থাকতেন জুলহাস। ওই ফ্ল্যাটেই চাপাতির আঘাতে দুজনকে খুন করে দুর্বৃত্তরা। সোমবার সন্ধ্যা ৬টার দিকে কুরিয়ার সার্ভিসের কর্মী পরিচয়ে কয়েকজন ব্যক্তি ছয়তলার ওই ভবনে প্রবেশ করতে চায়। ভবনের নিরাপত্তা প্রহরী পারভেজ তাদের দাঁড় করিয়ে দোতলায় যান। দুর্বৃত্তরাও পারভেজের পিছু পিছু উপরে উঠতে থাকে। দোতলায় কলিং বেল টিপতেই জুলহাজ বেরিয়ে এলে দুর্বৃত্তরা তার মাথায় চাপাতির কোপ দেয়। জুলহাজের বন্ধু মাহবুব রাব্বি এগিয়ে এলে তাকেও কোপায় দুর্বৃত্তরা। দুজনের মৃত্যু নিশ্চিত হলে দুর্বৃত্তরা ‘নারায়ে তাকবির, আল্লাহু আকবর’ স্লোগান দিতে দিতে পালিয়ে যায়। হামলাকারীদের গায়ে নেভি-ব্লু টিশার্ট ও প্রত্যেকের কাঁধে ছিল ব্যাগ আর হাতে ছিল অস্ত্র। কিলিং মিশন শেষ করে পালিয়ে যাওয়ার সময় লোকজন তাদের দেখে চিৎকার শুরু করলে দুর্বৃত্তরা ফাঁকা গুলি করতে থাকে। এরপর তারা কলাবাগানের ডলফিন গলি সংলগ্ন তেতুলিয়া মাঠের কাছে পৌছে। পেছনে ‘ডাকাত, ডাকাত’ বলে চিৎকার করতে থাকে লোকজন। এরপর টহল পুলিশের একটি দল ধাওয়া করে দুর্বৃত্তদের একজনকে ধরে ফেলে। পরে ওই এসআইকে ধাক্কা দিয়ে ফেলে পালিয়ে যায় এক হামলাকারী। নিহত জুলহাসের গ্রামের বাড়ি চাঁদপুরের শাহরাস্তিতে। তবে বড় হয়ে ওঠেছেন ঢাকাতেই। পড়াশোনা করেছেন ঢাকা বিশ্ববিদ্যালয়ের আন্তর্জাতিক সম্পর্ক বিভাগে। ২০০৩ সালে বিশ্ববিদ্যালয় থেকে বের হওয়ার পর একাধিক এনজিওতে চাকরি করেছেন। ২০০৭ সালে থেকে যুক্তরাষ্ট্র দূতাবাসে প্রটোকল অ্যাসিস্টেন্ট হিসেবে কাজ শুরু করেন তিনি। এরপর তিনি যোগ দেন ইউএসএআইডিতে। ২০০৩ সালে প্রতিষ্ঠিত সমকামী, হিজরা এবং মানবাধিকার নিয়ে কাজ করা ‘বয়েজ অব বাংলাদেশ’ নামে একটি সংগঠনের সঙ্গেও কাজ করেছেন জুলহাস। কলাবাগানের লেকসার্কাস রোডের আছিয়া নিবাস নামে ছয়তলা ওই একটি বাড়ির দ্বিতীয় তলার নিজ ফ্ল্যাটে ৯০ বছর বয়সী মা সখিনা খাতুন ও তার বন্ধু তনয়কে নিয়ে থাকতেন জুলহাস। বাবা আবদুল মান্নান সাবেক সরকারি কর্মকর্তা। তার বাড়ি চাঁদপুরের শাহরাস্তিতে। দুই ভাই ও এক বোনের পরিবারে জুলহাস ছিলেন সবার ছোট। তার বড় ভাই ঢাকা স্টক এক্সচেঞ্জের সাবেক সহ সভাপতি মিনহাজ মান্নান ইমন। মেজ ভাই যুক্তরাষ্ট্রপ্রবাসী। জুলহাসের সঙ্গে নিহত তনয় নাট্য সংগঠন লোক নাট্যদলের শিশু সংগঠন পিপলস থিয়েটারে জড়িত ছিলেন। বয়সে প্রায় ১০ বছরের ছোট মাহাবুব রাব্বি তনয়ের সঙ্গে জুলহাসের সমকামী সম্পর্ক ছিল বলে তাদের ঘণিষ্ঠ একটি সূত্র জানিয়েছে। সমকামীদের ‘সমপ্রেমী’ বলার আহ্বান জানিয়ে জুলহাস মান্নানের সম্পাদনায় ‘রূপবান’ ম্যাগাজিনের প্রকাশনা শুরু হয় দুই বছর আগে। ২০‌১৪ সালের ২২ জানুয়ারি। অফসেট পেপারে ৫৬ পৃষ্ঠার চাররঙা এ ম্যাগাজিনটির প্রকাশক ছিলেন ‘গ্রে কমিউনিটি’-এর পক্ষ থেকে রাসেল আহমেদ। ওই সময় ব্যাপক আলোচনা-সমালোচনার জন্ম দেওয়া ‘রূপবান’ এর প্রকাশক ম্যাগাজিনটি সম্পর্কে বলেছিলেন, বাংলাদেশের মতো মুসলিম সংখ্যাগরিষ্ঠ রাষ্ট্রে যেখানে সমকামীরা ব্যাপক বৈষম্যের শিকার হয়, সেখানে সমকামীদের স্বীকৃতি ও গ্রহণযোগ্যতার বিষয়টি সমাজে ছড়িয়ে দিতেই এ প্রয়াস। বাংলাদেশে গে, লেসবিয়ান ও বাই সেক্সুয়াল ও ট্রান্সজেন্ডারদের জন্য এটা একটা বড় প্ল্যাটফর্ম। প্রতিষ্ঠাকালীন সময়ে সম্পাদক জুলহাজ মান্নান ‘রূপবান’ প্রসঙ্গে বলেন, সমকাম নয়, বরং সমপ্রেমে বিশ্বাসী মানুষের ভালবাসার অধিকারের বিষয়টি তুলে ধরতেই ‘রূপবান’-এর আত্মপ্রকাশ। এতে সমপ্রেমে বিশ্বাস করে এমন মানুষদের জীবনধারা, ভালোলাগা ও দুঃখ কষ্টের বিষয়টি তুলে ধরা হবে।  তিনি বলেন, বাংলাদেশে সমকামীরা অদৃশ্য জীবনযাপন করে, কিন্তু আমরা জানাতে চাই যে এই সমাজেই আমরা আছি এবং আমরা আপনাদের পরিবারেরই সদস্য। ম্যাগাজিনের নাম ‌’রূপবান’ রাখার কারণ ব্যাখা করে জুলহাস বলেছিলেন, নামটি নেয়া হয়েছে বাংলার একটি রূপকথার গল্প থেকে যেখানে রূপবান নামের একটি সুন্দরী মেয়েকে একটি বাচ্চা ছেলের সাথে বিয়ে দেয়া হয়েছিলো। বাংলাদেশের লেসবিয়ান, গেই, বাইসেক্সুয়াল ও ট্র্যান্সজেন্ডার (এলজিবিটি) মানুষদের অধিকার প্রতিষ্ঠায় ম্যাগাজিনটিকে বিরাট একটি পদক্ষেপ উল্লেখ করে তিনি বলেন, আমরা আশা করি এটা সমকামী সম্প্রদায়ের ব্যাপারে সচেতনতা বৃদ্ধি করবে। রূপবান ম্যাগাজিনের সম্পাদকের প্রত্যাশা, সমকামীদের জীবনযাপন পদ্ধতি ও বিভিন্ন দিক নিয়ে ম্যাগাজিনটিতে যেসব প্রতিবেদন প্রকাশিত হবে, তা মানুষের মধ্যে সহনশীল দৃষ্টিভঙ্গি তৈরিতে সক্ষম হবে। ত্রৈমাসিক ভিত্তিতে প্রকাশ হওয়া ‌’রূপবান’ এর প্রথম সংখ্যাটি বের হওয়ার পর পরই এ নিয়ে তীব্র প্রতিক্রিয়া ও ক্ষোভ জানিয়ে ম্যাগাজিনটির প্রকাশনা নিষিদ্ধের দাবি জানায় ইসলামভিত্তিক বিভিন্ন সংগঠক। এবারের বাংলা নববর্ষে ‌’রংধনু যাত্রা’ শিরোনামে রাজধানীতর টিএসসি এলাকা থেকে ‘রূপবান’-এর উদ্যোগে প্রথম প্রকাশ্যে সমকামীরা একটি র‌্যালি বের করার চেষ্টা করে। এর নেতৃত্বে ছিলেন জুলহাস মান্নান। র‌্যালি শুরুর ৫ মিনিটের মধ্যে পুলিশের বাঁধায় তা পণ্ড হয়ে যায়। এসময় জুলহাস মান্নানসহ চারজনকে আটক করে পুলিশ। পরে ক্ষমতাসীন দলের যুগ্ম সাধারণ সম্পাদক ও সাবেক পররাষ্ট্র মন্ত্রী ডা. দীপু মণির সুপারিশে ওইদিন রাতেই স্বজনদের জিম্মায় তাদের ছেড়ে দেওয়া হয়। বিশ্লেষকরা মনে করছেন, নববর্ষে র‌্যালি বের করার চেষ্টায় নেতৃত্ব দেওয়ায় প্রথাবিরোধী জুলহাস মান্নান মৌলবাদীদের কোপানলে পড়ে যান। তিনি হয়ে ওঠেন জঙ্গিদের টার্গেট। জীবন দিয়ে এর মূল্য দিতে হলো জুলহাস ও তার সঙ্গী তনয়কে। বাংলাদেশের আইনে সমকামিতা বর্তমান বিশ্বে অনেক দেশই সমকামিতাকে বৈধতা দিলেও বাংলাদেশে এটি অপরাধ। বাংলাদেশের আইন সমকামিতাকে এখনো প্রকৃতি বিরুদ্ধ মনে করে যাবজ্জীবন কারাদন্ডের শাস্তি প্রদান করে। বাংলাদেশ দন্ডবিধির ৩৭৭ ধারায় বলা হয়েছে যে, যে ব্যক্তি স্বেচ্ছাকৃতভাবে কোনো পুরুষ, নারী বা জন্তুর সাথে প্রকৃতিক নিয়মের বিরুদ্ধে যৌন সহবাস করেন, সেই ব্যক্তি যাবজ্জীবন কারাদন্ডে বা দশ বছর পর্যন্ত কারাদন্ডে দন্ডিত হবেন এবং তদুপরি অর্থদন্ডেও দন্ডিত হবেন। এ ধারায় বর্ণিত অপরাধীরূপে গণ্য হবার জন্য যৌন সহবাসের নিমিত্তে অনুপ্রবেশই যথেষ্ট বিবেচিত হবে। [Section 377. Unnatural offences– Whoever voluntarily has carnal intercourse against the order of nature with any man, woman or animal, shall be punished with imprisonment for life, or with imprisonment of either description for a term which may extend to ten years, and shall also be liable to fine. Explanation– Penetration is sufficient to constitute the carnal intercourse necessary to the offence described in this section.] এখন প্রশ্ন আসতে পারে প্রকৃতি বিরুদ্ধ বলতে কি বুঝানো হয়েছে? এই আইনের ব্যাখ্যায় বলা হয়েছে – “The unnatural offenses are two: {a} Sodomy and {b} bestiality. Sodomy consists of penetration per anus with another person. Bestiality can be committed either by a male or female human being with an animal.” মূলত এই ধারার অধীনে এখন পর্যন্ত বিভিন্ন মামলাতে পায়ুকাম এবং পশ্বাচারকেই (পশুর সাথে যৌনসঙ্গম) অস্বাভাবিক অপরাধ অর্থাৎ “অর্ডার অব ন্যাচার” পরিপন্থি হিসেবে গণ্য করা হয়েছে। ২০০১ সালে নেদারল্যান্ড প্রথম সমলিঙ্গের বিয়েকে আইনগত বৈধতা দেওয়ার পর তাদের দৃষ্টান্ত অনুসরণ করে ফ্রান্স, বেলজিয়াম, কানাডা, অষ্ট্রেলিয়া, যুক্তরাষ্ট্রের বেশ কিছু স্টেটসহ পৃথিবীর প্রায় ৭০টি সুসভ্য দেশ। ২০১১ সালে জাতিসংঘের হিউম্যান রাইটস কাউন্সিলও সমকামিতার পক্ষে একটি সনদ পাশ করে। যদিও এখন পর্যন্ত বাংলাদেশ, পাকিস্তান, ইরান, আফগানিস্তান, ইন্দোনেশিয়াসহ পৃথিবীর সেরা মুসলিম দেশগুলোর কোনটিতেই সমকামিতাকে বৈধতা দেয়া হয়নি।সূত্র:আমার বাংলাদেশ। 
terrorism

সিলেটে নগরীর খাসদবিরে আসামি ধরতে গিয়ে সংঘর্ষ: পুলিশের গুলি,মহিলাসহ আহত ৯
সিলেটে নগরীর খাসদবিরে  মামলার আসামি ধরতে গিয়ে পুলিশ ও আসামী পক্ষের লোকজনের মধ্যে সংঘর্ষের ঘটনা ঘটেছে। এ সময় পুলিশ গুলি চালায়। এতে পুলিশ সহ আহত হয়েছেন ৯ জন।গুলিবিদ্ধ হয়েছেন এক মহিলাসহ দুইজন।মঙ্গলবার সন্ধ্যা ৭টার দিকে নগরীর খাসদবীরে এ ঘটনা ঘটে। প্রত্যক্ষদর্শী সূত্রে জানা যায়- খাসদবীর এলাকা থেকে ডাকাতি মামলার আসামী কামরান, শপু ও সিরাজকে গ্রেফতার করে বিমানবন্দর থানা পুলিশ। তাদেরকে খাসদবীর দারুস সালাম মাদরাসা সংলগ্ন রফিক মিয়ার দোকানের সামনে আসার পর আসামীদের আত্মীয় স্বজনরা হামলা চালায়। এসময় তারা আসামীদের ছিনিয়ে নেয়ার এবং পুলিশ বহনকারী সিএনজি অটোরিকশায় আগুন দেয়ার চেষ্টা করে। পরিস্থিতি নিয়ন্ত্রণে আনতে পুলিশ ৮ রাউন্ড গুলি ছুঁড়ে। এতে সিতারা বেগম ও সোহাগ আহমদ নামের দুইজন গুলিবিদ্ধ হন। তাদেরকে সিলেট এমএজি ওসমানী মেডিকেল কলেজ হাসপাতালে ভর্তি করা হয়েছে। আসামীদের আত্মীয়-স্বজনদের হামলায় চার পুলিশ সদস্যও আহত হন। এ ব্যাপারে বিমানবন্দর থানার ওসি গৌসুল হোসেন বলেন, গ্রেফতারকৃতদের বিরুদ্ধে ডাকাতিসহ বিভিন্ন অভিযোগে মামলা রয়েছে। তাদেরকে গ্রেফতারের পর পুলিশের উপর হামলা চালানো হয়। এতে চার পুলিশ সদস্য আহত হন। পরিস্থিতি নিয়ন্ত্রণে আনতে পুলিশ ৮ রাউন্ড গুলি ছুঁড়েছে। 
crossfire

হ্যাকিং নাকি বিশ্বসেরা রাবিশ ডাকাতি ?
 পীর হাবিবুর রহমান : বাংলাদেশ ব্যাংকের রাবিশ পাহারাদারদের খুঁজে বের করুন। পাচার হয়ে যাওয়া আমাদের ১০ কোটি ১০ লাখ ডলার ফিরিয়ে আনুন। একটি নিরপেক্ষ তদন্তের মাধ্যমে জনগণের এই বিপুল পরিমাণ অর্থ চুরির নেপথ্য নায়কদের চিহ্নিত করে বিচারের আওতায় নিয়ে আসতে হবে। একই সঙ্গে ফিলিপাইনে চলে যাওয়া ৮ কোটি ১০ লাখ ও শ্রীলঙ্কায় আটকে যাওয়া ২ কোটি ডলার ফিরিয়ে আনতে হবে। বাংলাদেশ ব্যাংকের সাবেক গভর্নর ড. মো. ফরাস উদ্দিন যথার্থই বলেছেন, বাংলাদেশ ব্যাংকের রিজার্ভ জনসাধারণের সম্পদ। এর মালিক জনগণের পক্ষের সরকার। বাংলাদেশ ব্যাংক তার ম্যানেজার মাত্র। তিনি যুক্তিসঙ্গতভাবে বলেছেন, বাংলাদেশ ব্যাংকে যারা কাজ করেন তারা খুবই দক্ষ সৎ কর্মঠ দেশপ্রেমিক ও নীতিবান। কিন্তু তিনি একথা বলার পরও মনে করেন, যারা রিজার্ভের মতো স্পর্শকাতর বিষয়ে কাজ করেন, তাদের গতিবিধির ওপর নজরদারি রাখতে হবে। তিনি আরও বলেন, আমি যদি বলে দিই সবাই সন্দেহের ঊর্ধ্বে তাহলে কিন্তু তা ক্ষতিকর। নজরদারিতে রাখতেই হবে। হয়তো রাখে বাংলাদেশ ব্যাংক হয়তো রাখে না। টাকা যে চলে গেল, শ্রীলঙ্কার কেন্দ্রীয় ব্যাংক কিন্তু তা ছাড়েনি। তাদের নজরদারির ব্যবস্থাটা অনেক বেশি কার্যকর। তার মানে আমাদেরটাও ফিলিপাইনের মতো কার্যকর নয়। ফিলিপাইনের কপাল ভালো থাকলে হয়তো উদ্ধার হতে পারে। তবে এখন গুরুত্বপূর্ণ হচ্ছে সুরক্ষা ব্যবস্থাটি অনেকটা নিশ্ছিদ্র করাটা। তিনি আরও বলেছেন, কিছুদিন আগে এটিএম কার্ড জালিয়াতি ঘটেছে। সারা পৃথিবী যখন ম্যাগনেটিক ব্যবস্থা বাদ দিয়ে চিপস ব্যবস্থায় গেল, তখন আমরা গেলাম না। যখন গেলাম না তখন এত বুথ চালুর অনুমোদন দেয়া হলো কেন। কেন ম্যাগনেটিক ব্যবস্থা চালু রাখলাম? এটাতো গাফলতি ছাড়া কিছু নয়। এখনও ম্যাগনেটিক ব্যবহার করার যে এটিএম বুথ আছে সেগুলো দ্রুত বন্ধ করে দেয়া উচিত। বন্ধ না করলে ব্যাংক বাধ্য হবে না ব্যবস্থা নিতে। একইভাবে রিজার্ভ ব্যবস্থাপনা যে সফটওয়্যার আছে তাকে এমন লোক দিয়েই পরিচালনা করাতে হবে, যাকে স্বরাষ্ট্র মন্ত্রণালয় ও সরকারের গোয়েন্দা সংস্থাগুলো নিরাপদ বলে ছাড় দিয়েছে। কারণ, ভেতরের কোনো সম্পৃক্ততা ছাড়া এ ধরনের হ্যাকিং সহজ নয়। কোনো অভ্যন্তরীণ সহায়তা পেলে এ ধরনের হ্যাকিং অনেক সহজ। তিনি এ মুহূর্তে কাউকে দোষারোপ বা সন্দেহের ঊর্ধ্বে না নিয়ে কার্যকর তদন্তের ওপর জোর দিয়েছেন। দেশের মানুষ ড. ফরাসউদ্দিনের কথা বিবেচনায় রেখেই শেয়ারবাজার কেলেঙ্কারি, সোনালী ব্যাংকের হলমার্ক কেলেঙ্কারি ও বেসিক ব্যাংকের ভয়ঙ্কর লুটপাটের পর এতবড় পরিমাণের রিজার্ভের টাকা জালিয়াতচক্রের হাতে চলে যাওয়াকে হ্যাকিং নয় বিশ্বমানের অর্থ জালিয়াতি বলে মনে করছে। বাংলাদেশ ব্যাংকের রিজার্ভের মতো স্পর্শকাতর জায়গার কর্মকর্তা এবং সফটওয়্যার ম্যানেজমেন্টের দায়িত্বশীলদের দিকে সন্দেহের তীর ছুঁড়েছে। হ্যাক না ডাকাতি? সাধারণত যখন বাইরের কোথাও থেকে গ্রুপ অপ হ্যাকার বা সাইবার হ্যাকাররা কোনো ইনফরমেশন সিস্টেম বা সফটওয়্যারের নিরাপত্তা বলয় ভেঙে নিজেদের নিয়ন্ত্রণে নিয়ে নেয় তখন সেটিকে হ্যাক সিস্টেম বলে। সেটি হয় অতি সংগোপনে সবার অজান্তে। বাংলাদেশ ব্যাংকের সূত্রগুলো দাবি করছে, লেনদেনের আদান প্রদানকারী ব্যবস্থা সুইফটের বাংলাদেশ ব্যাংকের অংশে ঢুকে দীর্ঘদিন ধরে পুরো ব্যবস্থাটিকে নজরদারিতে রেখেই এ ঘটনা ঘটিয়েছে। এমনকি যুক্তরাষ্ট্রের ফেডারেল রিজার্ভ ব্যাংক বাংলাদেশ ব্যাংকের রিজার্ভে কী পরিমাণ অর্থ চলতি হিসেবে ছিল সেই তথ্যও জানানো হয়েছে। কি কি উদ্দেশ্যে ফেডারেল ব্যাংক থেকে বাংলাদেশের রিজার্ভ চলতি হিসাবের অর্থ লেনদেন বা স্থানান্তরিত করা হতো এসব বিষয়েও পর্যবেক্ষণ করা হয়েছে। ব্যাংকের দাবি এটি হ্যাক করা হয়েছে। যুক্তরাষ্ট্রের কেন্দ্রীয় ব্যাংক বাংলাদেশের রিজার্ভ মোট যে অর্থ, তার বড় অংশই বন্ডসহ বিভিন্ন ধরনের বিনিয়োগ উপকরণে বিনিয়োগ করে রাখে। আর নিয়মিত লেনদেনের জন্য একটি অংশ রাখা হয় চলতি হিসাবে, যার পরিমাণ ১০০ কোটি ডলারের মতো ছিল। ডাকাতচক্র এই চলতি হিসাবের ১০০ কোটি ডলারের পুরোটাই নিতে চেয়েছিল। বাংলাদেশ ব্যাংকের অথেনটিক ব্যবস্থা থেকে ৩৫টি পরামর্শ বা এডভাইসর পাঠানো হয়েছিল। যদিও তার মধ্য থেকে ৫টি পরামর্শ স্বয়ংক্রিয়ভাবে ১০ কোটি ১০ লাখ ডলার চলে যায়। শ্রীলঙ্কায় যে এনজিওর নামে ২ কোটি ডলার গিয়েছিল সেই এনজিওর নামের বানান ভুল হওয়ায় রিজার্ভ ব্যাংক এটি আটকে দেয়। অন্যদিকে ফিলিপাইনের রিজার্ভ ব্যাংক সেটি ছেড়ে দেয়। এ টাকা সেই দেশের আইনের ফাঁক গলে বৈধ করতে কেসিনোতে ব্যবহারে হংকংয়ে পাচার হয়েছে বলে খবর এসেছে। কেন্দ্রীয় ব্যাংকের মুখপাত্র শুভংকর সাহা সাংবাদিকদের বলেছেন, ফিলিপাইন কেন্দ্রীয় ব্যাংকের মানিলন্ডারিং কর্তৃপক্ষ তৎপর হওয়ায় কিছু টাকা ফেরত আনার বিষয়ে আশাবাদ জোরালো হচ্ছে। এদিকে নানা মহলে প্রশ্ন উঠেছে, একুশের বইমেলায় ঘুরে বেড়ানো, স্বাধীনতা পদক পাওয়া সৎ অর্থমন্ত্রী আবুল মাল আবদুল মুহিত এদেশের গণমাধ্যমে বিষয়টি আসার পর প্রথমদিন ক্ষুব্ধ প্রতিক্রিয়া ব্যক্ত করে বলেছেন, তিনি বিষয়টি জানেন না। পরের দিন তিনি বলেছেন, তাকে জানানো হয়েছে, এর দায় বাংলাদেশের ব্যাংকের নয়, যুক্তরাষ্ট্রের ফেডারেল ব্যাংকের। তদন্ত ও প্রমাণের আগেই অর্থমন্ত্রীর এমন বক্তব্য সবাইকে বিস্মিত করে। অর্থমন্ত্রীর বক্তব্যের পরদিন সংবাদ প্রকাশ হয়েছে, সুইফটের মাধ্যমে ৩০টি এডভাইজ চলে গেছে। প্রশ্ন আরও উঠেছে, ১০০ কোটি ডলার নিতে ৩৫টি এডভাইস বাংলাদেশ ব্যাংক থেকে ৩ ধাপে পাঠিয়েছে। এই তিন ধাপে যারা চেক করেছেন তাদের সবার পাসওয়ার্ড আলাদা। ফেডারেল ব্যাংক ৫টি এডভাইস কার্যকর হয়ে যাওয়ার পর সন্দেহজনক মনে হলেও এখানে তিন ধাপ কী করেছিল? ফেডারেল ব্যাংক ৫ই ফেব্রুয়ারি বাংলাদেশ ব্যাংককে এটি অবহিত করলেও জনগণের সম্পদ চুরির ঘটনা অর্থমন্ত্রীকে কেন জানানো হলো না? ২৯ ফেব্রুয়ারি ফিলিপাইনের গণমাধ্যমে এই জালিয়াতির খবর প্রকাশ হলে এদেশের গণমাধ্যম এটিকে লুফে নেয়। তার তিনদিন পর বাংলাদেশ ব্যাংক দাবি করে ফেডারেল ব্যাংক থেকে হ্যাকিং করে এটি ঘটানো হয়েছে। এখানে তাদের কোনো দায়িত্ব নেই। ফেডারেল ব্যাংক বলেছে, তাদের ওখান থেকে হ্যাকিং হয়নি। বাংলাদেশ ব্যাংক যদি নিশ্চিত হয় ফেডারেল ব্যাংকে হ্যাক হয়েছে তাহলে তাদের সঙ্গে দেনদরবার, প্রয়োজনে মামলায় না গিয়ে ফিলিপাইন ও শ্রীলঙ্কায় দৌড়াচ্ছে কেন? এতবড় বিশ্বসেরা হ্যাকিং বা ডাকাতির ঘটনায় জনগণের ১০ কোটি ডলার বাইরে চলে যাওয়ার পর কৃষিবান্ধব, রবীন্দ্র বিশেষজ্ঞ সৎ গভর্নর ড. আতিউর রহমান আন্তর্জাতিক মুদ্রা তহবিলের অনুষ্ঠানের যোগ দিতে কিভাবে দিল্লি গেলেন। সোশাল ইঞ্জিনিয়ারিং বলতে বুঝায় যখন কোনো ইনফরমেশন সিস্টেম তার দায়িত্বরত কর্মকর্তা অফিসের আইন কানুন অমান্য করে ব্যক্তিগত স্বার্থ বা সঙ্ঘবদ্ধচক্রের স্বার্থে এটির অপব্যবহার করে সেটি হচ্ছে সোশাল ইঞ্জিনিয়ারিং। ব্যাপারটা এমন, নিরাপত্তা প্রহরীর হাতে ঘরের সব মালামাল চুরি যাওয়া। ছোটখাটো সম্পদ যখন মালিকের আড়ালে তছরুপ হয় তখন তাকে বলা হয় চুরি। কিন্তু যখন বড় সম্পদ মালিকদের চোখের সামনে দিয়ে নিয়ে যাওয়া হয় সেটাকে বলে দিনদুপুরে ডাকাতি। ১৯১৩ সালে যুক্তরাষ্ট্রে প্রতিষ্ঠিত স্বাধীন সরকারি প্রতিষ্ঠান ফেডারেল রিজার্ভ ব্যাংক। সম্পদের দিক দিয়ে সেটি বৃহত্তম রিজার্ভ ব্যাংক। সুরক্ষিত ও অত্যন্ত গোপনীয়তার সঙ্গে ফেডওয়ার নামের পেমেন্ট সিস্টেম সফটওয়্যারের মাধ্যমে সব আর্থিক তহবিল স্থানান্তর বা লেনদেন করে থাকে যা কিনা হ্যাকড হয়ে গেলে পুরো পৃথিবীর ২৫০টা সেন্ট্রাল ব্যাংক ও আন্তর্জাতিক প্রতিষ্ঠানের রিজার্ভ ফান্ড স্থানান্তর ব্যবস্থা পুরোটাই ভেঙে পড়বে। প্রশ্ন উঠেছে, বাংলাদেশ ব্যাংক বলছে বিদেশি বিশেষজ্ঞের সহযোগিতা নেবে। সুইফট কর্তৃপক্ষ এক বিবৃতিতে জানিয়েছে বাংলাদেশ ব্যাংকের রিজার্ভ চুরির ঘটনায় প্রেরণকারী ও গ্রহণকারী প্রতিষ্ঠানের মধ্যে যে বার্তা (ওয়ার) বিনিময় হয়েছে, সেটি ছিল বিশ্বাসযোগ্য (অথেনটিক)। এখন পর্যন্ত আমাদের নেটওয়ার্ক অপব্যবহার হয়েছে। দেশের আইটি বিশেষজ্ঞ বলছেন, এই অথেনটিক শব্দের মানে হলো বাংলাদেশ ব্যাংক থেকে পাঠানো সুইফট কোড দিয়ে এ টাকা পাচার হয়েছে। বাংলাদেশ ব্যাংকের কেউ কোড পাঠানোর সঙ্গে জড়িত। শ্রীলঙ্কায় পাচার করতে যাওয়া ২ কোটি ডলার মূল্যের অর্থ স্থানান্তর করতে গিয়ে হ্যাকাররা বানান ভুল করে ফেলে। যে কারণে ফেডারেল ব্যাংক টাকাটা ছাড় দেয়নি এবং এ নামের কোনো এনজির হদিসও মিলেনি। প্রশ্ন উঠেছে, এটি বিশ্বসেরা ব্যাংক ডাকাতি না হ্যাকিং? ফিলিপাইনের জালিয়াতচক্রের হাত ঘুরে হংকংয়ে চলে যাওয়া ৮ কোটি ১০ লাখ ডলার কী ফিরে পাওয়া আদৌ সম্ভব। বাংলাদেশ ব্যাংকের ১ মাসের নীরবতা কী এই আন্তর্জাতিক জালিয়াতির ঘটনাকে ধামাচাপা দেয়ার চেষ্টা ছিল? মানুষ চায় নিরপেক্ষ শক্তিশালী তদন্ত এবং তাদের সম্পদ ফিরে পেতে। বিশ্বের ব্যাংক ইতিহাসে ২০০৩ সালে সাদ্দামপুত্র পিতার নির্দেশে ১ বিলিয়ন ডলার ইরাকের কেন্দ্রীয় ব্যাংক থেকে পাচার করেছিলেন। সেই ঘটনার পর বিশ্বের ব্যাংকিং ইতিহাসে এটিই সবচেয়ে বড় স্ক্যান্ডাল। মানুষের চোখে মুখে বানান ভুলের কারণে আটকে দেয়া ২ কোটি ডলার ফেরত পাওয়া গেলেও তাকে জানানো হয়নি। প্রশ্ন উঠেছে, বাংলাদেশ ব্যাংকের ১০ কোটি ১০ লাখ ডলার চুরির ঘটনা অন্যতমই নয়, বিস্ময়করও। এই টাকার মালিক দেশের জনগণ। লেখক: প্রধান সম্পাদক: পূর্বপশ্চিমবিডি ডটকম 
theft

শুধু একটি বানান ভুলে বাংলাদেশের রিজার্ভ বাঁচল ৭ হাজার কোটি টাকা !
শুধু একটি বানান ভুলের কারণে বাংলাদেশের রিজার্ভ থেকে প্রায় ৯০ কোটি ডলার (সাত হাজার কোটি টাকা) হাতিয়ে নিতে ব্যর্থ হয়েছে দুর্বৃত্তরা। তা না হলে আরো বেশি অর্থ হারাত বাংলাদেশ ব্যাংক। কর্মকর্তারা এ তথ্য জানিয়েছেন। এরই মধ্যে সাইবার হামলা চালিয়ে দুর্বৃত্তরা বাংলাদেশ ব্যাংকের ১০ কোটি ১০ লাখ মার্কিন ডলার (৮৮০ কোটি টাকা) হাতিয়ে নিয়েছে। বার্তা সংস্থা রয়টার্স জানিয়েছে, ইতিহাসের বৃহত্তম এই ব্যাংক ডাকাতির ঘটনার তদন্তে সহায়তা করছে যুক্তরাষ্ট্রের সাইবার নিরাপত্তাবিষয়ক কোম্পানি ফায়ার আইয়ের ম্যানডিয়েন্ট ফরেনসিক বিভাগ।  বাংলাদেশ ব্যাংকের দুই কর্মকর্তা বলেছেন, হ্যাকাররা বাংলাদেশ ব্যাংকের ব্যবস্থা ভেঙ্গে অর্থ লেনদেনের নথিপত্র চুরি করেছে। এরপর তারা ফেডারেল রিজার্ভ ব্যাংক অব নিউইয়র্কে বাংলাদেশ ব্যাংকের সঞ্চিত অর্থ হাতিয়ে নিয়েছে। বাংলাদেশ ব্যাংকের অ্যাকাউন্ট থেকে অর্থ ফিলিপাইন ও শ্রীলঙ্কার কয়েকটি ব্যাংকে সরানোর জন্য প্রায় তিন ডজন আবেদন পাওয়া যায়।  চারটি অনুরোধে ফিলিপাইনের ব্যাংকে আট কোটি ১০ লাখ ডলার স্থানান্তর করা হয়। কিন্তু শ্রীলঙ্কার একটি অলাভজনক প্রতিষ্ঠানে স্থানান্তরের জন্য দুই কোটি ডলার স্থানান্তরের পঞ্চম অনুরোধটি আসে। এই অনুরোধে বেসরকারি সংস্থা শালিকা ফাউন্ডেশনের নাম লিখতে ভুল করে হ্যাকাররা। তারা সংস্থাটির নামের ‘ফাউন্ডেশন’-এর জায়গায় ‘ফান্ডাশন’ লিখে। এ কারণে এই অর্থ স্থানান্তরিত হয়নি। তা না হলে বাংলাদেশ ব্যাংকের আরো দুই কোটি ডলার চুরি হয়ে যেত।  বাংলাদেশ ব্যাংকের এক কর্মকর্তা রয়টার্সকে জানান, এভাবে প্রায় আসা আরো কয়েকটি টাকা স্থানান্তরের আবেদন সন্দেহ হওয়ায় আরো ৮৫ কোটি থেকে ৮৭ কোটি ডলার লেনদেন বন্ধ করা হয়েছে। এদিকে ফেডারেল রিজার্ভ ব্যাংক অব নিউইয়র্কে বাংলাদেশ ব্যাংকের সঞ্চিত অর্থ হ্যাকাররা কীভাবে চুরি করল তা খতিয়ে দেখতে প্রস্তাব দিয়েছে যুক্তরাষ্ট্র। এ যাবতকালের সবচেয়ে বড় বড় সাইবার চুরির ঘটনাগুলোর বেশ কয়েকটির তদন্ত করেছে সিলিকন ভ্যালির ফায়ারআই ম্যানডিয়েন্ট।  বাংলাদেশ ব্যাংকের পরামর্শক ওয়ার্ল্ড ইনফরমেটিক্সই অর্থ চুরির ঘটনা তদন্তে ফায়ারআইকে সম্পৃক্ত করেছে বলে জানানো হয়েছে। 
robbery

সিলেট নগরীতে ৫০ ভরি স্বর্ণ অস্ত্র মহিলাসহ ৫ ডাকাত আটক
সিলেট নগরী থেকে ৫০ ভরি স্বর্ণ, দেশি-বিদেশি প্রায় ৫ লক্ষ টাকা, বেশ কিছু মোবাইল সেট, ইলেকট্রনিকস সামগ্রী,ডাকাতির কাজে ব্যবহৃত অস্ত্র ও মহিলাসহ ৫ ডাকাতকে আটক করেছে পুলিশ। আটক ব্যক্তিরা আন্ত:জেলা ডাকাতচক্রের সদস্য বলে জানিয়েছে পুলিশ।সোমবার দুপুরে সিলেট জেলা পুলিশ লাইনসে সংবাদ সম্মেলনে এসব তথ্য দেন পুলিশ কর্মকর্তারা। সংবাদ সম্মেলনে পুলিশ কর্মকর্তারা আরও জানান, গোপন সংবাদের ভিত্তিতে জানতে পারে সিলেট নগরীর মধুশহীদ এলাকার ১৫/বি বাড়িতে একদল ডাকাত অবস্থান করছে। সেখানে রাতভর অভিযান চালিয়ে পুলিশ লুট হওয়া পণ্যসহ ডাকাত দলকে আটক করতে সক্ষম হয় পুলিশ। সিলেট জেলার সহকারী পুলিশ সুপার নুরুল ইসলাম জানান, সিলেটসহ আশপাশের জেলাগুলোর বিভিন্ন স্থানে ডাকাতি করে এসব মালামাল লুট করে। আটক ব্যক্তিদের জিজ্ঞাসাবাদ চলছে। তাদের দেওয়া তথ্যের ভিত্তিতে পুলিশ আরও অভিযান চালাবে। সংবাদ সম্মেলনে জেলা পুলিশের বিভিন্ন ইউনিটের কর্মকর্তারা উপস্থিত ছিলেন। 
capture

দিনে-দুপুরে আশুলিয়ায় বাংলাদেশ কমার্স ব্যাংকে ডাকাতদের হানা :গুলি করে ম্যানেজার গ্রাহকসহ ৬ জনকে হত্যা
রাজধানী ঢাকার অদূরে আশুলিয়ায় দিনে-দুপুরে একটি বেসরকারি ব্যাংকে গুলি করে ও বোমা ফাটিয়ে দুর্বৃত্তরা লুটপাট চালিয়েছে। এ সময় দুর্বৃত্তদের গুলি, ছুরিকাঘাত ও বোমার আঘাতে ব্যাংকের ব্যবস্থাপক, গ্রাহকসহ ৬ জন নিহত এবং কমপক্ষে ২০ জন আহত হয়েছেন। মঙ্গলবার দুপুর আড়াইটার দিকে আশুলিয়ার কাঠগড়া বাজার এলাকায় বাংলাদেশ কমার্স ব্যাংকে এ ঘটনা ঘটে। নিহতদের মধ্যে কয়েকজনের পরিচয় পাওয়া গেছে। তারা হলেন- ব্যাংকের ব্যবস্থাপক ওয়ালি উল্লাহ, গ্রাহক সাহাবুদ্দিন পলাশ, মুদি দোকানি মনির হোসেন, ওয়ার্কশপ মালিক জিল্লুর রহমান, নিরাপত্তা কর্মী বদরুল ইসলাম ও এক ডাকাত। সাভার এনাম মেডিকেল কলেজ হাসপাতালের অপারেশন বিভাগের ইনচার্জ ডা. নাসির হোসেন আরটিএনএন- কে জানিয়েছেন, ‘আশুলিয়ায় ডাকাতির ঘটনায় ছয়জনের মরদেহ এনাম মেডিকেল কলেজ হাসপাতালের মর্গে রাখা হয়েছে।’ তিনি বলেন, এছাড়া অন্তত ২০ জন আহত হয়েছেন। তাদের এখানে এনে চিকিৎসা দেয়া হচ্ছে। চিকিৎসাধীনদের মধ্যে একজন ডাকাতও রয়েছেন। গণপিটুনিতে তার অবস্থা আশঙ্কাজনক। পুলিশ ও স্থানীয় সূত্রে জানা গেছে, একদল দুর্বৃত্ত অস্ত্রের মুখে ব্যবস্থাপককে জিম্মি করে ব্যাংকে ডাকাতির চেষ্টা করে। এ সময় ব্যাংকের নিরাপত্তা কর্মী ও স্টাফরা তাদের বাঁধা দিলে ডাকাত দল এলাপাথাড়ি গুলি ছুড়তে থাকে এবং ধারাল অস্ত্র দিয়ে কোপাতে থাকে। ডাকাতদের গুলি ও অস্ত্রের আঘাতে ঘটনাস্থলেই ব্যবস্থাপক ওয়ালি উল্লাহ ও গ্রাহক সাহাবুদ্দিন পলাশ ও নিরাপত্তাকর্মী বদরুল ইসলাম নিহত হন। ডাকাতি করে পালানোর সময় ব্যাংকের সামনে তাদের গুলিতে নিহত হন মুদি দোকানি মনির হোসেন ও ওয়ার্কশপের মালিক জিল্লুর রহমান। এদিকে, এই ডাকাতির খবর স্থানীয় মসজিদের মাইকে ঘোষণা করা হলে এলাকাবাসী ডাকাতদের ঘিরে ফেলে। এ সময় ডাকাতেরা বোমা ফাটিয়ে গুলি করে পালানোর চেষ্টা করে। এলাকাবাসী তাদের গুলি ও বোমা উপেক্ষা করে দুই ডাকাতকে ধরে গণপিটুনি দেয়। এতে একজন ডাকাত ঘটনাস্থলেই মারা যান। আরেকজনকে পুলিশ উদ্ধার করে এনাম মেডিকেল কলে হাসপাতালে ভর্তি করেছে। তার অবস্থা আশঙ্কাজনক বলে জানা গেছে। ঘটনাস্থলে ডাকাতদের ফেলে যাওয়া ৫ লাখ ৯৪ হাজার ২৫৫ টাকা ভর্তি একটি ব্যাগ উদ্ধার করা হয়। সন্দেহভাজন ডাকাতদের ওই মোটর সাইকেলটি জ্বালিয়ে দিয়েছে জনতা। ব্যাংক থেকে ফোনে জানানোর পর পুলিশ ঘটনাস্থলে গেছে বলে জানিয়েছেন আশুলিয়া থানার ওসি মোস্তফা কামাল। তিনি বলেন, ‘মঙ্গলবার দুপুর আড়াইটার দিকে একটি ব্যাংকে এ হামলা হয়। এতে প্রাথমিকভাবে ৬ জন নিহতের খবর পাওয়া গেছে।’ ব্যাংক থেকে ফোন করে পুলিশকে এ তথ্য জানানো হয়েছে বলেও জানান ওসি। বর্তমানে এলাকায় থমথমে পরিস্থিতি বিরাজ করছে। নিরাপত্তা বাহিনীর সদস্যরা ঘটনাস্থল ঘিরে রেখেছে। 
robbery

দক্ষিণ সুরমায় সাবেক কাউন্সিলর আশিকের বাড়িতে ডাকাতি,বিপুল পরিমাণ মালামাল লুট !
দক্ষিণ সুরমায় মোমিনখলায় সাবেক কাউন্সিলর আশিক আহমদ আশিকের বাড়ি থেকে বিপুল পরিমাণ মালামাল লুটের অভিযোগ পাওয়া গেছে। পরিবারের পক্ষ থেকে অভিযোগ করা হয়েছে , আশিকের বাড়ি থেকে ১০০ ভরি স্বর্ণালংকার, নগদ সাড়ে ৫ লাখ টাকা, ১১শ’ ডলার, সাড়ে ৫শ’ পাউন্ড এবং তিনটি মোটর সাইকেল খোয়া গেছে। তারা বলছেন, বুধবার দিবাগত গভীর রাতে গামছা বাধা ১০/১২ জনের একদল ডাকাত তাদের বাড়িতে হানা দেয়। তারা বাড়ির লোকজনকে বেধে অস্ত্রের ভয় দেখিয়ে বাড়ি থেকে উলে­খিত মালামাল নিয়ে যায়। খবর পেয়ে পুলিশের একটি দল ঘটনাস্থল পরিদর্শন করেছে। যোগাযোগ করা হলে সিলেট মেট্রোপলিটন পুলিশের অতিরিক্ত উপ-কমিশনার(সদর দক্ষিণ) জেদান আল মুসা জানান, বিষয়টি ডাকাতি কি না তা তারা খতিয়ে দেখছেন। এখানে অন্য কাহিনীও থাকতে পারে। 
robbery

আশুলিয়ায় ব্যাংক ডাকাতির প্রধান আসামি আনসারুল্লাহ বাংলা টিমের নেতা সুমন গ্রেপ্তার
রাজধানীর উপকণ্ঠের আশুলিয়ায় বাংলাদেশে কমার্স ব্যাংকের একটি শাখায় ডাকাতি ও ৯ জনকে হত্যা মামলার প্রধান আসামি আনসারুল্লাহ বাংলা টিমের নেতা মাহফুজুল ইসলাম শামীম ওরফে সুমনকে গ্রেপ্তার করেছে ঢাকা জেলা পুলিশ। ঢাকা জেলা সহকারী পুলিশ সুপার (এএসপি) নাজমুল হাসান ফিরোজ (সাভার সার্কেল) জানান, রবিবার রাত ১টার দিকে রাজধানীর মধ্য বাড্ডার তেঁতুলতলা এলাকা থেকে শামীমকে গ্রেপ্তার করা হয়। প্রাথমিক জিজ্ঞাসাবাদে শামীম জানিয়েছেন তিনি অপারেশন কমান্ডারের দায়িত্বে ছিলেন। তিনিই প্রথম রাইফেল হাতে ব্যাংকে ঢুকেছিলেন।এ ঘটনায় এখন পর্যন্ত ১১ জনকে গ্রেপ্তার করা হয়েছে বলে জানান ফিরোজ। বাড্ডা থানার ভারপ্রাপ্ত কর্মকর্তা (ওসি) আবদুল জলিল গ্রেপ্তারের কথা নিশ্চিত করে জানান, আশুলিয়ায় ব্যাংক ডাকাতির ঘটনায় বাড্ডা এলাকার একটি বাসা থেকে শামীমকে গ্রেপ্তার করা হয়। গত ২১ এপ্রিল দুপুর আড়াইটা দিকে বাংলাদেশ কমার্স ব্যাংকের কাঠগড়া শাখায় দুর্ধর্ষ ডাকাতি হয়। এসময় ডাকাতদের গুলিতে ব্যাংকের ব্যবস্থাপকসহ নয়জন নিহত হয়। এছাড়া গণপিটুনিতে একজন ডাকাত সদস্যও নিহত হয়েছেন।   ডাকাতের হামলায় আহত হন আরো ২০ জন। ঘটনার পরদিন ব্যাংকের সেকেন্ড অফিসার ফরিদুল হাসান আশুলিয়া থানায় একটি মামলা দায়ের করেন। 
robbery

সিলেটের সাংবাদিকদের নিয়ে র‌্যাব-৯’র ইফতার মাহফিল
র‌্যাপিড এ্যাকশন ব্যাটালিয়ন (র‌্যাব-৯) এর উদ্যোগে সিলেটের সকল মিডিয়া ব্যক্তিবর্গের সম্মানে আয়োজিত ইফতার মাহফিল সম্পন্ন হয়েছে। সিলেটে কর্মরত সকল প্রিন্ট ও ইলেকট্রনিক মিডিয়ার সাংবাদিকরা এতে শরীক হন।বুধবার নগরীর একটি অভিজাত হোটেলে এই ইফতার মাহফিল সম্পন্ন হয়। ইফতার মাহফিলে সংক্ষিপ্ত বক্তব্যে র‌্যাব-৯ এর অধিনায়ক উইং কমান্ডার তাহসিন ফেরদৌস আহমদ খান বলেন, মাদক, চুরি, ছিনতাই, ডাকাতিসহ সকল ধরনের অপরাধ দমনে র‌্যাব গুরুত্বপূর্ণ ভূমিকা পালন করছে।এতে সাংবাদিকদেরও সহযোগিতা রয়েছে।  ‘বাংলাদেশ আমার অহংকার’ এই প্রত্যয় নিয়ে সমাজ থেকে অপরাধ দমনে র‌্যাব-৯ এর চৌকস সদস্যরা আগামিতেও কাজ করবে বলে তিনি আশাবাদ ব্যক্ত করেন। ইফতার মাহফিলে অন্যান্যের মধ্যে শরীক হন সিলেট প্রেসক্লাবের সভাপতি ইকবাল সিদ্দিকী, সাধারণ সম্পাদক সিরাজুল ইসলাম, দৈনিক উত্তরপূর্বের প্রধান সম্পাদক আজিজ আহমদ সেলিম, সিনিয়র সাংবাদিক আল আজাদ, সিনিয়র ফটো সাংবাদিক আতাউর রহমান আতা, দৈনিক জালালাবাদের নির্বাহী সম্পাদক আবদুল কাদের তাপাদার, দৈনিক জালালাবাদের বার্তা সম্পাদক মুহাম্মদ আমজাদ হোসাইন, সিলেট প্রেসক্লাবের কোষাধ্যক্ষ কবির আহমদ সোহেল, দৈনিক কাজিরবাজারের নির্বাহী সম্পাদক সৈয়দ সুজাত আলী, সিলেট প্রেসক্লাবের সাবেক কোষাধ্যক্ষ খালেদ আহমদ, র‌্যাব-৯ এর উপ অধিনায়ক মেজর হুমায়ুন কবির পিএসসি, মিডিয়া অফিসার এএসপি মাঈন উদ্দিন চৌধুরী, এএসপি পংকজ কুমার দে, এএসপি জিনিয়া চাকমা, এসআই মোশারফ, সময় টিভির ব্যুরো প্রধান ইকরামুল কবির, দৈনিক সিলেটের ডাক এর ব্যবস্থাপনা সম্পাদক দেওয়ান তৌফিক মজিদ লায়েক, এটিএন বাংলার সিলেট প্রতিনিধি শাহ মুজিবুর রহমান জকন, দৈনিক সংগ্রামের সিলেট ব্যুরো প্রধান কবির আহমদ, সাংবাদিক শামছুল ইসলাম শামীম, সাংবাদিক কামকামুর রাজ্জাক রুনু, সাংবাদিক ওয়েস খসরু, ফটো জার্নালিস্ট এসোসিয়েশনের সভাপতি ইকবাল মনছুর, ফটো সাংবাদিক আব্দুল বাতিন ফয়ছল, বিশ্ববাংলা সম্পাদক কবি মুহিত চৌধুরী, দৈনিক সিলেটের ডাক এর স্টাফ রিপোর্টার কাউসার চৌধুরী, দৈনিক জালালাবাদ এর স্টাফ রিপোর্টার কামরুল ইসলাম, খালেদ আহমদ, ফটো সাংবাদিক হুমায়ুন কবির লিটন প্রমুখ। 
RAB

ছাতকে স্কুল ছাত্রকে হত্যা :পুলিশের দাবি রহস্যজনক হত্যাকাণ্ড,জনতার হাতে আটক ৩
সুনামগজ্ঞের ছাতকে এক স্কুল ছাত্রকে সহপাঠিরা হত্যা করেছে বলে অভিযোগ করেছেন তার পিতা।অন্যদিকে এলাকাবাসি ও পুলিশ বলছে হত্যাকাণ্ডটি রহস্যজনক। হত্যাকান্ডের শিকার স্কুল ছাত্রের নাম নেছার আহমদকে (১৬)। সে নোয়ারাই ইউনিয়নের বাতিরকান্দি গ্রামের এছলিম উদ্দিনের পুত্র ও এসপিপিএম উচ্চ বিদ্যালয়ের অষ্টম শ্রেণির ছাত্র। পূর্ব শত্রুতার জের ধরে সহপাঠিরা রোববার ভোরে তাকে হত্যা করেছে বলে তার পিতা এছলিম উদ্দিন জানিয়েছেন। এ ঘটনায় স্থানীরা একই গ্রামের কলমধর আলীর পুত্র পাপ্পু (১৯), পাটিবাগ গ্রামের মৃত আলাবুরের পুত্র রুমেন (২০) ও আবুল খয়েরের পুত্র তারেককে (২০) আটক করে পুলিশে সোপর্দ করেন। স্থানীয়রা জানান, ফজরের নামাজের পর মুমূর্ষ অবস্থায় নেছার আহমদকে নিজ বসত ঘরের আঙ্গিনায় রেখে পালিয়ে যাওয়ার সময় জনতা ৩ জনকে আটক করে। আহত নেছার আহমদকে হাসপাতালে নেয়ার পথে সে মারা যায়। নিহতের পিতা জানান, শনিবার রাত প্রায় ১০টার দিকে কাউকে কিছু না বলে ঘর থেকে বেরিয়ে যায় নেছার আহমদ। সকালে প্রায় মৃত অবস্থায় বাড়ির আঙ্গিনায় ফেলে যায় তার সহপাঠিরা। থানা পুলিশ নেছার আহমদের লাশ উদ্ধার করে সুনামগঞ্জ সদর হাসপাতাল মর্গে প্রেরণ করেছে। স্থানীয় একাধিক লোক জানান, টেংগারগাঁও-বাংলাবাজার সড়কে গাড়ি ডাকাতি করতে গিয়ে রাতে গাড়ি চাপায় আহত হয়েছে নেছার আহমদ। পরে হাসপাতালে নেয়ার পথে ভোরে তার মৃত্যু হয়। ছাতক থানার ওসি (তদন্ত) আশরাফুল ইসলাম জানান, হত্যাকাণ্ডটি রহস্যজনক। ময়নাতদন্ত রিপোর্ট পেলে পরবর্তী ব্যবস্থা গ্রহণ করা হবে। 
murder

সিলেট নগরীতে একই সময়ে প্রবাসী ও ব্যবসায়ীর বাসায় ডাকাতি
সিলেট নগরীর পাঠানটুলা গোয়াবাড়ি এলাকায় একই রাতে যুক্তরাজ্য প্রবাসী এবং এক ব্যবসায়ীর বাসায় ডাকাতির ঘটনা ঘটেছে। ডাকাতরা আগ্নেয়াস্ত্রের মুখে দুই পরিবারের সদস্যদের জিম্মি করে নগদ লক্ষাধিক টাকা ও ২০ ভরি স্বর্ণ ও মূল্যবান জিনিসপত্র লুটে নিয়েছে। সোমবার ভোর রাতে গোয়াবাড়ি মোহনা আবাসিক এলাকায় এ ডাকাতির ঘটনা দুইটি ঘটে। মোহনা সি ১৯ নম্বর বাসার যুক্তরাজ্য প্রবাসী মতছির আলীর ছেলে কামরান হোসেন জানান-  সোমবার ভোররাত ৩টার দিকে বাসার রান্নাঘরের দরজার গ্রিল কেটে ৮-১০ জন মুখোশধারী ডাকাত ঢুকে। ডাকাতরা অস্ত্রেরমুখে তাকে জিম্মি করে বাসা থেকে নগদ ৪০ হাজার টাকা, ১০ ভরি স্বর্ণালঙ্কার, ৪টি মোবাইল ফোন সেট ও ১টি ল্যাপটপ নিয়ে যায়। এদিকে,মোহনা সি২৯/৩ নম্বর বাসার ব্যবসায়ী আবদুর রহিম জানান, সোমবার ভোর রাত ৩টার দিকে তার বাসায়ও মুখোশধারী ৮-১০ জন ডাকাত ঢুকে। অস্ত্রের মুখে পরিবারের সদস্যদের জিম্মি করে নগদ ৭৫ হাজার টাকা ও ১০ ভরি স্বর্ণালঙ্কার লুটে নেয়। কামরান হোসেন ও আবদুর রহিম উভয়ে জানান, লুটের পর ডাকাতরা পালানোর সময় বিদ্যুৎ চলে যায়। ১০ মিনিট পর আবার বিদ্যুৎ চলে আসে। পালানোর সময় বিদ্যুৎ না থাকায় ডাকাতরা সহজে এলাকা ছেড়ে চলে যেতে সক্ষম হয়। ডাকাতির ঘটনার সাথে বিদ্যুৎ চলে যাওয়ার কোন সম্পর্ক আছে কি-না তা খতিয়ে দেখার দাবি জানান তারা। ডাকাতি প্রসঙ্গে জালালাবাদ থানার ওসি আকতার হোসেন জানান- পাশাপাশি দুইটি বাসায় ডাকাতির ঘটনা ঘটেছে।ডাকাতদের ধরতে পুলিশী অভিযান অব্যাহত রয়েছে। 
robbery

সিলেট নগরীর পীরমহল্লায় পাশাপাশি দুটি বাসায় ডাকাতি
সিলেট নগরীর পীরমহল্লায় পাশাপাশি দুটি বাসায় ডাকাতির ঘটনা ঘটেছে।শুক্রবার দিবাগত রাত ৩টার দিকে দুটি বাসায় ডাকাতি সংঘটিত হয়েছে। জানা যায়, পীরমহল্লার ঐক্যতান ২২১/৪ নম্বর ফজলুল হকের এবং ঐক্যতান ২২১/৫ নম্বর মুজিবুর রহমানের বাসায় এ ডাকাতির ঘটনা ঘটে। ১২/১৪ জনের ডাকাতদল বাসা দুটিতে ঢুকে ২০-২৫ লাখ টাকার মালামাল নিয়ে যায় বলে সংশ্লিষ্টরা জানিয়েছেন। সিলেট বিমানবন্দর থানায় ওসি গৌছুল হোসেন ডাকাতির বিষয়টি নিশ্চিত করে বলেন, ডাকাত দল ৫/৬ লাখ টাকা মূল্যের বৃটিশ পাউন্ড, নগদ এক লাখ টাকা এবং ২০ ভরি স্বর্ণালংকার নিয়ে গেছে। বিমানবন্দর থানার এসি মোল্লা শাহীনসহ সংশ্লিষ্টরা ঘটনাস্থল পরিদর্শন করেছেন বলে জানান তিনি।গত সপ্তাহে গোয়াবাড়ি এলাকায় এই সময়ে প্রবাসী ও ব্যবসায়ির বাড়িতে ডাকাতি হয়। 
robbery

কোম্পানীগঞ্জ উপজেলা যুবলীগ নেতা ডাকাত সর্দার শাহ আলম গ্রেফতার
ডাকাতির সাথে সংশ্লিষ্টতার অভিযোগে সিলেটের কোম্পানীগঞ্জ উপজেলা যুবলীগের যুগ্ম-আহ্বায়ক শাহ আলমকে গ্রেফতার করা হয়েছে।শুক্রবার বিকেলের দিকে কোম্পানীগঞ্জ উপজেলা সদর থেকে তাকে গ্রেফতার করা হয়। কোম্পানীগঞ্জ থানার ওসি দেলওয়ার হোসেন বিষয়টির সত্যতা নিশ্চিত করেছেন। শাহ আলম পশ্চিম ইসলামপুর ইউনিয়নের নয়াগাংগেরপার গ্রামের সাবেক মেম্বার ময়না মিয়ার পুত্র। ওসি জানান, ২০১৪ সালের ৩ অক্টোবর কোম্পানীগঞ্জ উপজেলার দয়ারবাজার সংলগ্ন আজির উদ্দিনের বাড়িতে ডাকাতি হয়। ডাকাতরা ঘরের দরজা ভেঙে ভেতরে প্রবেশ করে পরিবারের সদস্যদের অস্ত্রের মুখে জিম্মি করে ১৭ লাখ টাকা এবং ১২ ভরি স্বর্ণালংকার লুট করে নিয়ে যায়। এছাড়া, আজিরের বাড়ির পার্শ্ববর্তী জামাল উদ্দিনের বাড়ির দরজা ভেঙে ঘরে ঢুকে পরিবারের সদস্যদের অস্ত্রের মুখে জিম্মি করে আরো ১১ লাখ টাকার মালামাল লুট করে নিয়ে যায়। এ ঘটনায় পুলিশ কয়েকজন ডাকাতকে গ্রেফতার করে। ধৃত ডাকাতরা ডাকাতির সাথে শাহ আলমের সংশ্লিষ্টতার বিষয়ে আদালতে স্বীকারোক্তি দেয়। তারা এও জানায়, এ দুটি বাড়িতে ডাকাতির অর্থ শাহ আলমের বাড়িতে ভাগ-বাটোয়ারা হয়। ওসি বলেন, শাহ আলমকে গ্রেফতারের জন্য দীর্ঘদিন প্রচেষ্টা চালানো হচ্ছিল। অবশেষে শুক্রবার তাকে গ্রেফতার করা হয়। গ্রেফতারের পর তাকে সিলেট ডিবি কার্যালয়ে নিয়ে আসা হয়েছে। সিলেট জেলা পুলিশের মুখপাত্র ও অতিরিক্ত পুলিশ সুপার সুজ্ঞান চাকমা তাকে সিলেটে নিয়ে আসার বিষয়টি নিশ্চিত করেছেন। পুলিশের এক সংবাদ বিজ্ঞপ্তিতে জানানো হয়েছে, শাহ আলমকে কোম্পানীগঞ্জ থানার ডাকাতি মামলার ফৌজদারী কার্যবিধি ১৬৪ ধারায় নাম প্রকাশিত আসামিসহ একাধিক ডাকাতি মামলার আসামি। তিনি এলাকায় দুর্র্ধষ ডাকাত ও ডাকাত দলের সর্দার হিসেবে পরিচিত। কোম্পানীগঞ্জ থানার অফিসার ইনচার্জের নেতৃত্বে একটি টিম বিশেষ অভিযান চালিয়ে তাকে গ্রেফতার করে। 
capture

কমলগজ্ঞে মণিপুরী পল্লীতে অভিসারে গিয়ে গণপিটুনিতে বন্ধু খুন,প্রেমিক আহত
মৌলভীবাজারের কমলগজ্ঞে মণিপুরী পল্লীতে প্রেমিকার সাথে দেখা করতে গিয়ে গণপিটুনিতে প্রেমিকের বন্ধু নিহত ও প্রেমিক গুরুতর আহত হয়েছেন। সোমবার রাত সাড়ে ৯টার দিকে এ ঘটনা ঘটে। নিহত রেজাক মিয়া (৩৫) কমলগঞ্জ উপজেলার পূর্ব জালালপুর গ্রামের মৃত উম্মর আলীর ছেলে।আর আহত প্রেমিক সাইফুল ইসলাম (২২) এর বাড়ি একই এলাকায়। স্থানীয় সূত্রে জানা যায়- সোমবার রাতে ছনগাঁওয়ে মণিপুরী পল্লীতে প্রেমিকার সাথে গোপনে দেখা করতে যায় সাইফুল। এসময় তার বন্ধু রেজাক মিয়া সাথে ছিল। রেজাক কে বাইরে রেখে সাইফুল তার প্রেমিকার ঘরে ঢুকে। প্রেমিকার বাবা ও পরিবারের সদস্যরা বিষয়টি টের পেয়ে সাইফুল ও রেজাককে আটক করে বেধড়ক মারপিট করেন। এরপর মূর্মূর্ষ অবস্থায় তাদেরকে স্থানীয় প্রাথমিক বিদ্যালয়ের সামনে নিয়ে ডাকাত ডাকাত বলে চিৎকার করতে থাকেন। ডাকাত আটকের খবর পেয়ে এলাকার লোকজন ছুটে এসে তাদেরকে গণপিটুনি দেন। রাত ১২টার দিকে কমলগঞ্জ থানা পুলিশ রেজাক ও সাইফুলকে উদ্ধার করে কমলগঞ্জ উপজেলা সদর হাসপাতালে নিয়ে যায়। সেখানে কর্তব্যরত চিকিৎসক রেজাককে মৃত ঘোষণা করেন। আশঙ্কাজনক অবস্থায় সাইফুলকে মৌলভীবাজার সদর হাসপাতালে প্রেরণ করা হয়।   কমলগঞ্জ থানার এস আই মো. জাহিদুল হক জানান, প্রেমঘটিত বিষয় নিয়ে হামলা চালিয়ে রেজাককে খুন ও সাইফুলকে আহত করা হয়েছে। পরে ঘটানটি ডাকাতি বলে ধামাচাপা দেয়ার চেষ্টা করা হয়েছে। এ ঘটনায় জড়িত সন্দেহে ৬ জনকে আটক করা হয়েছে। 
murder

প্রতিশোধ নিতেই বাবাকে হত্যার পর মেয়েকে গণধর্ষণ করে খুন : আদালতে খুনির লোমহর্ষক বর্ণনা
খুলনায় বহুল আলোচিত বাবা-মেয়ে হত্যার চারদিনের মাথায় খুনি নিজেই আদালতে সেই লোমহর্ষক ঘটনার বর্ণনা দিলেন। সোমবার আদালতে খুনি লিটন ১৬৪ ধারায় জবানবন্দিতে বলেন, তারা পাঁচজন মিলে পূর্ব পরিকল্পনা অনুযায়ী বাবা ইলিয়াস চৌধুরী (৭০) ও মেয়ে পারভীন সুলতানা (২৬) কে হত্যা করে। খুলনা মহানগর হাকিম আয়শা আক্তার মৌসুমীর আদালতে লিটন আরো বলেন, মেয়েকে ধর্ষণ ও ডাকাতি করতে গিয়েই এই জোড়া খুনের ঘটনা ঘটে। তারা প্রথমে বৃদ্ধ পিতাকে হত্যার পর মেয়েকে ধর্ষণ করে গলায় ফাঁস দিয়ে হত্যা করা হয়। হত্যায় পাঁচজন অংশ নেয়। যৌন হয়রানি করায় পারভীন টিফিন ক্যারিয়ার দিয়ে তাকে আঘাত করায় এর প্রতিশোধ নিতেই পূর্ব পরিকল্পনামতে এ ঘটনা ঘটানো হয়েছে।  খুলনা মেট্রোপলিটন পুলিশের (কেএমপি) মুখপাত্র এডিসি মনিরুজ্জামান মিঠু এ তথ্যের সত্যতা নিশ্চিত করেছেন। লিটনের জবানবন্দির উদ্ধৃতি দিয়ে তদন্তকারী কর্মকর্তা এসআই কাজী বাবুল হোসেন জানান, বাবা ইলিয়াস চৌধুরী ও মেয়ে পারভীন সুলতানা বুড়ো মৌলভীর দরগা সড়কের বাড়িতে গত তিন বছর যাবৎ বসবাস করছে। কিন্তু লিটনসহ স্থানীয় বখাটেরা নানা ভাবে তাদের উত্যক্ত করতো। কেউ মেয়েকে যৌন হয়রানি করতো, আবার কেউ তার বৃদ্ধ বাবার কাছে অর্থ ধার চাইতো। লিটন কয়েক মাস আগে বুড়ো মৌলভীর দরগা সেতুতে পারভীন সুলতানার ওড়না ধরে টান দেয়। এতে ক্ষিপ্ত হয়ে পারভীন নিজের হাতে থাকা টিফিন ক্যারিয়ার দিয়ে তাকে আঘাত করে। এতে সে প্রতিশোধ নেয়ার ষড়যন্ত্র করতে থাকে। এরই অংশ হিসেবে স্থানীয় আরও চার জনকে সাথে নিয়ে মোট ৫ জন ১৯ সেপ্টেম্বর শুক্রবার বিকেল ৪টায় মই দিয়ে দেয়াল টপকে পারভীনদের বাড়িতে প্রবেশ করে। ওই সময় দরজা খোলা থাকায় তারা ঘরে ঢুকে প্রথমেই ইলিয়াস চৌধুরীকে শ্বাসরোধ করে হত্যা করে। তার চিৎকারে পারভীন এগিয়ে গেলে তাকে বিবস্ত্র করে গণধর্ষণ করে হত্যা করা হয়। পরে ঘরের বাইরে সেফটিক ট্যাংকির মধ্যে ফেলে লাশ গুমের চেষ্টা করে তারা। বিকেল ৪টা থেকে গভীর রাত পর্যন্ত এসব ঘটনা ঘটিয়ে তারা চলে আসার সময় আলমারি থেকে নগদ ৮০ হাজার টাকা নিয়ে যায়। এ টাকা পাঁচজনের মধ্যে ভাগাভাগি করে যে যার মত চলে যায়। কিন্তু ঘটনার পর অন্য চারজন আত্মগোপন করলেও লিটন অস্থিরতায় ভুগছিল। যে কারণে সে পালায়নি বলেও আদালতে দাবি করেছে। জবানবন্দি শেষে তাকে খুলনা জেলা কারাগারে প্রেরণ করা হয়েছে। গ্রেফতারকৃত লিটন ঢাকায় ফুটপাথে ফেরি করে মালামাল বিক্রি করে বলে জানা গেছে। জোড়া খুন মামলার তদন্তকারী কর্মকর্তা লবনচরা থানার এসআই কাজী বাবুল হোসেন জানান, বিভিন্ন সোর্সের মাধ্যমে রোববার রাতে নগরীর বুড়ো মৌলভীর মাজার এলাকা থেকে মোঃ লিটনকে (২৮) গ্রেফতার করা হয়। তিনি ওই এলাকার আবুল কালামের ছেলে। এরপর থানায় রেখে জিজ্ঞাসাবাদে সে ঘটনার সাথে জড়িত থাকার কথা স্বীকার করে আদালতে ১৬৪ ধারার জবানবন্দিতে দিতে রাজি হয়। এদিকে, এ মামলার এজাহারভূক্ত আসামি ভ্যান চালক নওয়াব আলীকে (৬০) জিজ্ঞাসাবাদের জন্য সোমবার আদালত ২ দিনের রিমান্ড মঞ্জুর করেছেন। রোববার খুলনা মহানগর হাকিমের আদালতে ৭ দিনের রিমান্ডের আবেদন জানায় পুলিশ। উল্লেখ্য, গত শুক্রবার রাতে নগরীর লবনচরা থানা এলাকার হযরত বুড়ো মৌলভী দরগা এলাকার নিজ বাড়িতে দুর্বৃত্তরা ইলিয়াস চৌধূরী ও তার মেয়ে পারভীন সুলতানাকে শ্বাসরোধ করে হত্যার পর লাশ সেফটিক ট্যাংকির মধ্যে ঢুকিয়ে রাখে। পারভীন সুলতানা এক্সিম ব্যাংক খুলনার কালিবাড়ী শাখায় ক্যাশ কর্মকর্তা ছিলেন। এ ঘটনায় নিহত ইলিয়াস চৌধুরীর ছেলে রেজাউল আলম চৌধুরী বিপ্লব বাদি হয়ে শনিবার রাতে লবনচরা থানায় মামলা দায়ের করেন।মামলায় নওয়াব আলী ও আসলাম। 
sexual harrasment
murder

আহসানউল্লাহ বিশ্ববিদ্যালয়ের সেই লম্পট বদমাইশ শিক্ষক মাহফুজ ২ দিনের রিমান্ডে
ছাত্রীদের যৌন হয়রানির অভিযোগে দায়ের করা মামলায় আহসানউল্লাহ বিজ্ঞান ও প্রযুক্তি বিশ্ববিদ্যালয়ের(এইউএসটি)সহযোগী অধ্যাপক মোহাম্মদ মাহফুজুর রশীদ ফেরদৌসের দুই দিনের রিমান্ড মঞ্জুর করেছেন আদালত। বুধবার শুনানি শেষে ঢাকা মহানগর হাকিম দেলোয়ার হোসেন এ আদেশ দেন। এর আগে দুপুরে তাকে আদালতে হাজির করে মামলার সুষ্ঠু তদন্তের জন্য ৭ দিনের রিমান্ড আবেদন করেন মামলা তদন্তকারী কর্মকর্তা কলাবাগান থানার উপ-পরিদর্শক শামীম আহমেদ। ছাত্রীদের যৌন হয়রানির অভিযোগে একই বিশ্ববিদ্যালয়ের ছাত্র আব্দুল্লাহ আল সায়েম মঙ্গলবার রাতে কলাবাগান থানায় মামলা করেন।                                                   বুধবার ভোরে রমনা এলাকার একটি ফ্ল্যাট থেকে তাকে গ্রেপ্তার করা হয় বলে কলাবাগান থানার এসআই শামীম আহাম্মেদ জানান। তিনি বলেন, মঙ্গলবার রাতে আহসানউল্লাহ বিশ্ববিদ্যালয়ের ছাত্র আসাদুল্লাহ আল সায়েম কলাবাগান থানায় ওই শিক্ষকের বিরুদ্ধে নারী ও শিশু নির্যাতন দমন আইনে একটি মামলা করেন। ওই মামলাতেই তাকে গ্রেপ্তার করা হয়। এক প্রশ্নের জবাবে এসআই শামীম জানান, তেজগাঁও শিল্পাঞ্চল এলাকায় আহসানউল্লাহ ক্যাম্পাস হলেও কলাবাগান থানাধীন পান্থপথ এলাকায় ওই শিক্ষকের একটি ফ্ল্যাট রয়েছে। তবে তিনি সাধারণত রমনা থানা এলাকার বাসায় থাকতেন। তড়িৎ কৌশল বিভাগের সহযোগী অধ্যাপক মাহফুজুর রশিদ ফেরদৌস সহকারী প্রক্টরের দায়িত্বও পালন করে আসছিলেন। বিভিন্ন সময়ে নিজের বিভাগের ছাত্রীদের যৌন হয়রানির অভিযোগে শিক্ষার্থীদের আন্দোলনের মুখে গত শনিবার তাকে সাময়িক বরখাস্ত করে বিশ্ববিদ্যালয় কর্তৃপক্ষ। মাহফুজুর রশিদ ফেরদৌসের স্ত্রী-সন্তানসহ পরিবার নিয়ে হলি ফ্যামিল রেড ক্রিসেন্ট এলাকার একটি ফ্ল্যাটে থাকেন যৌন হয়রানির দায়ে অভিযুক্ত মাহফুজ।আরেকটি ফ্ল্যাট রাজধানীর পান্থপথ আবাসিক এলাকায়। প্যরাডাইস সুইটসের পাশে শ্বশুরের কাছ থেকে উপহার পাওয়া ওই ফ্ল্যাটে শিক্ষার্থীদের ব্ল্যাকমেইল করে এনে জোরপূর্বক যৌন হয়রানি করে আসছিলেন। মাহফুজের ব্ল্যাকমেইল করার পদ্ধতি ছিল ভিন্ন। ভুক্তভোগীদের সঙ্গে কথা বলে জানা যায়, পড়া বোঝানোর নামে শিক্ষার্থীদের ফ্ল্যাটে ডেকে নিয়ে শারীরিকভাবে লাঞ্ছিত করতেন। দ্বিমত করলে শিক্ষার্থীকে পরীক্ষায় ফেল করিয়ে দেয়া হত। ফলাফল সেমিস্টার ড্রপ আউট। ব্লেকমেইলের পদ্ধতি সম্পর্কে শিক্ষার্থীরা আরো জানান, ফ্ল্যাটে ডেকে কৌশলে শিক্ষার্থীদের কাছ থেকে মোবাইল নিয়ে তিনি (শিক্ষক) তার অফিসিয়াল নম্বরে আজেবাজে ম্যাসেজ পাঠিয়ে রাখতেন, যা দিয়ে পরবর্তীতে তাদের ফাঁদে ফেলতেন। এসব কৌশল অবলম্বন করে মাহফুজুর রশিদ শিক্ষার্থীদের বাধ্য করতেন পান্থপথের ফ্ল্যাটে নিয়ে যেতে। সেখানে নিয়ে যৌন নিপিড়ন এবং শারীরিক নির্যাতন করতেন। এ কৌশলে অসংখ্য ছাত্রীর সম্ভ্রম কেড়ে নিয়েছেন লম্পট ওই শিক্ষক। যার স্বাক্ষী পান্থপথের সেই ফ্ল্যাট। কথা না শুনলে ভার্সিটিতে সংশ্লিষ্ট শিক্ষার্থীর চরিত্র নিয়ে কুৎসা রটানোর হুমকিও দেয়া হতো। শিক্ষার্থীদের মোবাইলে নিজের ন্যুড পিক পাঠানো ছিল ওই শিক্ষকের কাছে অতি সহজ একটা ব্যাপার। আজেবাজে টেক্সটিং, যা হরহামেশাই পাঠানো হত। ওই শিক্ষকের শাস্তি দাবিতে শনিবার প্রতিষ্ঠানটির তেজগাঁও ক্যাম্পাসে বিক্ষোভ করেন শিক্ষার্থীরা। তড়িৎ কৌশল বিভাগের ছাত্র মোহাইমিনুল সে সময় বলেন, উনার বিরুদ্ধে বিভিন্ন সময়ে ডিপার্টমেন্টের ছাত্রীদের যৌন হয়রানির অভিযোগ রয়েছে। এর আগেও কয়েকবার তিনি একই কাজ করেছেন। ‘সর্বশেষ এ সংক্রান্ত একটি ঘটনার পরিপ্রেক্ষিতে আমরা বিশ্ববিদ্যালয় প্রশাসনকে অবহিত করেছিলাম। এরপর তিনি ওই ছাত্রীকে চাপ নিয়ে মিথ্যা বিবৃতি লিখিয়ে নেন। আমাদের দাবি, অবিলম্বে এই শিক্ষককে চাকরিচ্যুত করতে হবে এবং আইনের আওতায় নিয়ে আসতে হবে।’ পরে বিভাগীয় প্রধানদের নিয়ে বৈঠক করে উপাচার্য অধ্যাপক এ এম এম শফিক উল্লাহ শিক্ষক ফেরদৌসকে সাময়িক বরখাস্ত করে তদন্তের আশ্বাস দিলে শিক্ষার্থীরা শান্ত হন। উপাচার্য সেদিন বলেন, ওই শিক্ষকের বিরুদ্ধে যৌন হয়রানির দুটি ‘বেনামী অভিযোগ’ পাওয়া গেছে। তাছাড়া একজন ছাত্রীর কাছ থেকে নির্দোষিতার পক্ষে জবানবন্দি নেওয়ার চেষ্টার একটি ভিডিও কর্তৃপক্ষের নজরে এসেছে। ‘তার বিরুদ্ধে আরো অভিযোগ পাওয়া যাচ্ছে। প্রাথমিকভাবে বরখাস্ত করার সিদ্ধান্ত নেওয়ার পাশাপাশি একটি তদন্ত কমিটি গঠন করা হয়েছে। তার পেছনে আর কেউ আছে কি না, তা খতিয়ে দেখা হবে।’ 
sexual harrasment

র‌্যাগিংয়ের নামে ছাত্রীকে যৌন হয়রানি: প্রতিবাদে উত্তাল শাবি,৫ শিক্ষার্থী বহিষ্কার
র‌্যাগিংয়ের ঘটনায় উত্তাল হয়ে উঠেছে সিলেট শাহজালাল বিজ্ঞান ও প্রযুক্তি বিশ্ববিদ্যালয়। র‌্যাগিংয়ের নামে এক ছাত্রীকে যৌন হয়রানি করা হয়েছে এমন অভিযোগে রোববার সকালে বিশ্ববিদ্যালয় ক্যাম্পাসে দফায় দফায় বিক্ষোভ করেছে সাধারণ শিক্ষার্থীরা।এসময় তারা র‌্যাগিংমুক্ত শাবি ক্যাম্পাসের দাবি জানিয়েছেন। এদিকে র‌্যাগিংয়ের ঘটনায় পাঁচ শিক্ষার্থীকে সাময়িকভাবে বহিস্কার করা হয়েছে। এছাড়া ঘটনার তদন্তে তিন সদস্যের একটি কমিটি গঠন করেছে বিশ্ববিদ্যালয় কর্তৃপক্ষ।বিশ্ববিদ্যালয়ের প্রক্টর কামরুজ্জামান চৌধুরী এ তথ্য নিশ্চিত করেছেন। তিনি জানান, সাময়িকভাবে বহিষ্কৃত পাঁচ শিক্ষার্থীরা হলেন- কেমিক্যাল ইঞ্জিনিয়ারিং বিভাগের চতুর্থ বর্ষ প্রথম সেমিস্টারের শিক্ষার্থী মো. মোশাররফ হোসেন রাজু, গনিত বিভাগের প্রথম বর্ষ দ্বিতীয় সেমিস্টারের শিক্ষার্থী নজরুল ইসলাম, মোশারফ হোসেন ও মাহমুদুল হাসান এবং সমাজকর্ম বিভাগের তৃতীয় বর্ষের প্রথম সেমিস্টারের শিক্ষার্থী অসীম বিশ্বাস। র‌্যাগিংয়ের নামে যৌন হয়রানির প্রতিবাদে সকাল ১১টার দিকে শিক্ষার্থীরা ক্যাম্পাসে ‘ভালবাসি শাবিপ্রবি, ঘৃণা করি র‌্যাগিং’, ‘র‌্যাগিংয়ের নামে নিপীড়ক কিভাবে ছাত্র হয়’, ‘নির্যাতনকারীদের আজীবন বহিষ্কার চাই’ এমন ফেস্টুন হাতে র‌্যাগিংয়ের বিরুদ্ধে মানববন্ধন ও সমাবেশ কর্মসূচি পালন করেছে সাধারণ শিক্ষার্থীর ব্যনারে সহ¯্রাধিক শিক্ষার্থী । মানববন্ধন শেষে একটি বিক্ষোভ র‌্যালী বের করে, র‌্যালিটি ক্যাম্পাসের প্রধান প্রধান সড়ক প্রদক্ষিণ করে লাইব্রেরী বিল্ডিং এর সামনে এসে সংক্ষিপ্ত সমাবেশে মিলিত হয়। এসময় শিক্ষার্থীরা ‘বিশ^বিদ্যালয়ে র‌্যাগিং নামক হয়রানি নিষিদ্ধের কার্যকর’ এবং ‘অভিযুক্তদের সবোর্চ্চ শাস্তি দাবি করে। তাদের দাবী করে ক্যাম্পাস এলাকায় শিক্ষার্থীদের সাথে র‌্যাগিংয়ের নামে হয়রানি যেন না করা হয়। ছাত্রীদেরকে র‌্যাগিংয়ের ক্ষেত্রে বিষয়টি যৌন হয়রানির পর্যায়ে যাচ্ছে কি না সেটাও ক্ষতিয়ে দেখার দাবি সাধারণ শিক্ষার্থীদের। এক্ষেত্রে নিপীড়ক যেই হোক তার স্থান এ ক্যাম্পাসে নয় বলেও মতামত দেয় অনেক সাধারণ শিক্ষার্থী। শিক্ষার্থীরা বলেন, একটা মেয়ে তাকে কতটুকু র‌্যাগিং করা হইলে সে সেন্সলেস হয়ে পড়ে! আমরা এই র‌্যাগিং চাই না। র‌্যাগিংয়ের নামে নিপীড়নকারীকে অবশ্যই শাস্তি দিতে হবে। এসময় র‌্যাগিংয়ের প্রতিবাদ করায় সিনিয়র শিক্ষার্থীদের উপর জুনিয়র শিক্ষার্থীদের হামলার বিচারও দৃষ্টান্তমূলক শাস্তি দাবি করা হয়। প্রসঙ্গত, গত বৃহস্পতিবার শাবিতে গণিত বিভাগের প্রথম বর্ষ দ্বিতীয় সেমিস্টারের কতিপয় শিক্ষার্থী একই বিভাগের এক ছাত্রীকে র‌্যাগিং করে। এতে সে অজ্ঞান হয়ে পড়েন। এ ঘটনার প্রতিবাদ করায় ক্যাম্পাসে ছাত্রদের দুইপক্ষের মধ্যে সংঘর্ষ হয়। এদিকে বিশ্ববিদ্যালয়ের প্রক্টোরিয়াল কমিটি র‌্যাগিংয়ের সঙ্গে জড়িতদের বহিষ্কারের জন্য ডিসিপ্লিনারি কমিটির কাছে সুপারিশ করেছে। সুপারিশ অনুযায়ী ঘটনার সঙ্গে প্রাথমিকভাবে ৫ জনের সংশ্লিতার প্রমাণ পাওয়া গেছে। তাদের সাময়িক বহিষ্কার করা হয়েছে। এছাড়া এ ঘটনায় পুর ও পরিবেশ প্রকৌশল বিভাগের অধ্যাপক জহির বিন আলমকে আহ্বায়ক করে তিন সদস্যের তদন্ত কমিটি গঠন করা হয়েছে। কমিটিকে ৩ কার্যদিবসের মধ্যে রিপোর্ট প্রদান করার কথ বলা হয়েছে। কমিটির অন্য দুই সদস্য হলেন- সমাজকর্ম বিভাগের অধ্যাপক আমিনা পারভীন ও অর্থনীতি বিভাগের প্রভাষক মুন্সি নাসের ইবনে আফজাল। 
sexual harrasment

আহসানউল্লাহ বিশ্ববিদ্যালয়ের সেই লম্পট বদমাইশ শিক্ষক মাহফুজ ২ দিনের রিমান্ডে
ছাত্রীদের যৌন হয়রানির অভিযোগে দায়ের করা মামলায় আহসানউল্লাহ বিজ্ঞান ও প্রযুক্তি বিশ্ববিদ্যালয়ের(এইউএসটি)সহযোগী অধ্যাপক মোহাম্মদ মাহফুজুর রশীদ ফেরদৌসের দুই দিনের রিমান্ড মঞ্জুর করেছেন আদালত। বুধবার শুনানি শেষে ঢাকা মহানগর হাকিম দেলোয়ার হোসেন এ আদেশ দেন। এর আগে দুপুরে তাকে আদালতে হাজির করে মামলার সুষ্ঠু তদন্তের জন্য ৭ দিনের রিমান্ড আবেদন করেন মামলা তদন্তকারী কর্মকর্তা কলাবাগান থানার উপ-পরিদর্শক শামীম আহমেদ। ছাত্রীদের যৌন হয়রানির অভিযোগে একই বিশ্ববিদ্যালয়ের ছাত্র আব্দুল্লাহ আল সায়েম মঙ্গলবার রাতে কলাবাগান থানায় মামলা করেন।                                                   বুধবার ভোরে রমনা এলাকার একটি ফ্ল্যাট থেকে তাকে গ্রেপ্তার করা হয় বলে কলাবাগান থানার এসআই শামীম আহাম্মেদ জানান। তিনি বলেন, মঙ্গলবার রাতে আহসানউল্লাহ বিশ্ববিদ্যালয়ের ছাত্র আসাদুল্লাহ আল সায়েম কলাবাগান থানায় ওই শিক্ষকের বিরুদ্ধে নারী ও শিশু নির্যাতন দমন আইনে একটি মামলা করেন। ওই মামলাতেই তাকে গ্রেপ্তার করা হয়। এক প্রশ্নের জবাবে এসআই শামীম জানান, তেজগাঁও শিল্পাঞ্চল এলাকায় আহসানউল্লাহ ক্যাম্পাস হলেও কলাবাগান থানাধীন পান্থপথ এলাকায় ওই শিক্ষকের একটি ফ্ল্যাট রয়েছে। তবে তিনি সাধারণত রমনা থানা এলাকার বাসায় থাকতেন। তড়িৎ কৌশল বিভাগের সহযোগী অধ্যাপক মাহফুজুর রশিদ ফেরদৌস সহকারী প্রক্টরের দায়িত্বও পালন করে আসছিলেন। বিভিন্ন সময়ে নিজের বিভাগের ছাত্রীদের যৌন হয়রানির অভিযোগে শিক্ষার্থীদের আন্দোলনের মুখে গত শনিবার তাকে সাময়িক বরখাস্ত করে বিশ্ববিদ্যালয় কর্তৃপক্ষ। মাহফুজুর রশিদ ফেরদৌসের স্ত্রী-সন্তানসহ পরিবার নিয়ে হলি ফ্যামিল রেড ক্রিসেন্ট এলাকার একটি ফ্ল্যাটে থাকেন যৌন হয়রানির দায়ে অভিযুক্ত মাহফুজ।আরেকটি ফ্ল্যাট রাজধানীর পান্থপথ আবাসিক এলাকায়। প্যরাডাইস সুইটসের পাশে শ্বশুরের কাছ থেকে উপহার পাওয়া ওই ফ্ল্যাটে শিক্ষার্থীদের ব্ল্যাকমেইল করে এনে জোরপূর্বক যৌন হয়রানি করে আসছিলেন। মাহফুজের ব্ল্যাকমেইল করার পদ্ধতি ছিল ভিন্ন। ভুক্তভোগীদের সঙ্গে কথা বলে জানা যায়, পড়া বোঝানোর নামে শিক্ষার্থীদের ফ্ল্যাটে ডেকে নিয়ে শারীরিকভাবে লাঞ্ছিত করতেন। দ্বিমত করলে শিক্ষার্থীকে পরীক্ষায় ফেল করিয়ে দেয়া হত। ফলাফল সেমিস্টার ড্রপ আউট। ব্লেকমেইলের পদ্ধতি সম্পর্কে শিক্ষার্থীরা আরো জানান, ফ্ল্যাটে ডেকে কৌশলে শিক্ষার্থীদের কাছ থেকে মোবাইল নিয়ে তিনি (শিক্ষক) তার অফিসিয়াল নম্বরে আজেবাজে ম্যাসেজ পাঠিয়ে রাখতেন, যা দিয়ে পরবর্তীতে তাদের ফাঁদে ফেলতেন। এসব কৌশল অবলম্বন করে মাহফুজুর রশিদ শিক্ষার্থীদের বাধ্য করতেন পান্থপথের ফ্ল্যাটে নিয়ে যেতে। সেখানে নিয়ে যৌন নিপিড়ন এবং শারীরিক নির্যাতন করতেন। এ কৌশলে অসংখ্য ছাত্রীর সম্ভ্রম কেড়ে নিয়েছেন লম্পট ওই শিক্ষক। যার স্বাক্ষী পান্থপথের সেই ফ্ল্যাট। কথা না শুনলে ভার্সিটিতে সংশ্লিষ্ট শিক্ষার্থীর চরিত্র নিয়ে কুৎসা রটানোর হুমকিও দেয়া হতো। শিক্ষার্থীদের মোবাইলে নিজের ন্যুড পিক পাঠানো ছিল ওই শিক্ষকের কাছে অতি সহজ একটা ব্যাপার। আজেবাজে টেক্সটিং, যা হরহামেশাই পাঠানো হত। ওই শিক্ষকের শাস্তি দাবিতে শনিবার প্রতিষ্ঠানটির তেজগাঁও ক্যাম্পাসে বিক্ষোভ করেন শিক্ষার্থীরা। তড়িৎ কৌশল বিভাগের ছাত্র মোহাইমিনুল সে সময় বলেন, উনার বিরুদ্ধে বিভিন্ন সময়ে ডিপার্টমেন্টের ছাত্রীদের যৌন হয়রানির অভিযোগ রয়েছে। এর আগেও কয়েকবার তিনি একই কাজ করেছেন। ‘সর্বশেষ এ সংক্রান্ত একটি ঘটনার পরিপ্রেক্ষিতে আমরা বিশ্ববিদ্যালয় প্রশাসনকে অবহিত করেছিলাম। এরপর তিনি ওই ছাত্রীকে চাপ নিয়ে মিথ্যা বিবৃতি লিখিয়ে নেন। আমাদের দাবি, অবিলম্বে এই শিক্ষককে চাকরিচ্যুত করতে হবে এবং আইনের আওতায় নিয়ে আসতে হবে।’ পরে বিভাগীয় প্রধানদের নিয়ে বৈঠক করে উপাচার্য অধ্যাপক এ এম এম শফিক উল্লাহ শিক্ষক ফেরদৌসকে সাময়িক বরখাস্ত করে তদন্তের আশ্বাস দিলে শিক্ষার্থীরা শান্ত হন। উপাচার্য সেদিন বলেন, ওই শিক্ষকের বিরুদ্ধে যৌন হয়রানির দুটি ‘বেনামী অভিযোগ’ পাওয়া গেছে। তাছাড়া একজন ছাত্রীর কাছ থেকে নির্দোষিতার পক্ষে জবানবন্দি নেওয়ার চেষ্টার একটি ভিডিও কর্তৃপক্ষের নজরে এসেছে। ‘তার বিরুদ্ধে আরো অভিযোগ পাওয়া যাচ্ছে। প্রাথমিকভাবে বরখাস্ত করার সিদ্ধান্ত নেওয়ার পাশাপাশি একটি তদন্ত কমিটি গঠন করা হয়েছে। তার পেছনে আর কেউ আছে কি না, তা খতিয়ে দেখা হবে।’ 
capture

শাবি’র লম্পট শিক্ষককে আপাতত অব্যাহতি,শিক্ষার্থীদের ধর্মঘট প্রত্যাহার
শাহজালাল বিজ্ঞান ও প্রযুক্তি বিশ্ববিদ্যালয়ের লোক প্রশাসন বিভাগের সহকারী অধ্যাপক নাছির উদ্দিনকে তার বিভাগের ২০১৩-১৪ থেকে ২০০৮-০৯ শিক্ষাবর্ষের সকল কার্যক্রম থেকে অব্যাহতি দেয়া হয়েছে। এছাড়া অন্যান্য বিভাগের মাইনর কোর্সের শিক্ষক থেকেও তাকে ছুটি দেয়ার সিদ্ধান্ত নেয়া হয়েছে। লোক প্রশাসন বিভাগের গৃহীত সিদ্ধান্তে বিশ্ববিদ্যালয়ের উপাচার্য অধ্যাপক আমিনুল হক ভুইয়া অনুমোদন দেন। দ্বিতীয় দফায় ডাকা ধর্মঘটের দ্বিতীয় দিন সোমবার এ সিদ্ধান্ত নেয়া হয়। এ সিদ্ধান্তের প্রেক্ষিতে সাধারণ শিক্ষার্থীরা ধর্মঘট প্রত্যাহার করেছে। নাছির উদ্দিনের স্থায়ী বহিষ্কারের দাবিতে সাধারণ শিক্ষার্থীদের দ্বিতীয় দফা ডাকা টানা ৪৮ ঘন্টার ধর্মঘট শেষ হয়েছে। ধর্মঘটের কারণে সোমবার বিশ্ববিদ্যালয়ের সকল বিভাগের ক্লাস ও পরীক্ষা বন্ধ ছিল। এদিকে, নাছির উদ্দিনকে তার বিভাগের ২০১৩-১৪ থেকে ২০০৮-০৯ শিক্ষাবর্ষের সকল কার্যক্রম থেকে অব্যাহতি দেয়া হয়েছে। এছাড়া অন্যান্য বিভাগের মাইনর কোর্সের শিক্ষক থেকেও তাকে ছুটি দেয়ার সিদ্ধান্ত নেয়া হয়েছে। লোক প্রশাসন বিভাগের গৃহীত সিদ্ধান্তে বিশ্ববিদ্যালয়ের উপাচার্য অধ্যাপক আমিনুল হক ভুইয়া অনুমোদন দেন। দ্বিতীয় দফায় ডাকা ধর্মঘটের দ্বিতীয় দিন সোমবার এ সিদ্ধান্ত নেয়া হয়। এ সিদ্ধান্তের প্রেক্ষিতে সাধারণ শিক্ষার্থীরা ধর্মঘট প্রত্যাহার করেছে। সোমবার সকাল সাড়ে ১০টায় আন্দোরনরত শিক্ষার্থীদের প্রতিনিধি দলের সাথে বিশ্ববিদ্যালয় প্রশাসন বৈঠকে বসে। এ সময় উপস্থিত ছিলেন উপাচার্য অধ্যাপক ড. মো. আমিনুল হক ভুইয়া, কোষাধ্যক্ষ অধ্যাপক ড. ইলিয়াস উদ্দিন বিশ্বাস, সিন্ডিকেট সদস্য অধ্যাপক মো. কবির হোসেন ও অধ্যাপক ড. নিয়াজ আহমেদ, সামাজিক বিজ্ঞান অনুষদের ডিন ও লোক প্রশাসন বিভাগের দায়িত্বপ্রাপ্ত প্রধান অধ্যাপক ড. আব্দুর রহিম, প্রক্টর সহযোগী অধ্যাপক ড. হিমাদ্রি শেখর রায়, লোক প্রশাসন বিভাগের সহযোগী অধ্যাপক আনোয়ারা বেগম, সহকারী অধ্যাপক ফাতেমা খাতুন, আশরাফ সিদ্দিকী, সামিউল ইসলাম, ফখরুল ইসলাম, কানিজ ফাতেমা, সহকারী প্রক্টর নিলয় চন্দ্র সরকার প্রমুখ। প্রসঙ্গত, ৩০ মার্চ লোক প্রশাসন বিভাগের কর্মকর্তা আবু সালেহের বিরুদ্ধে যৌন হয়রানির অভিযোগ করেন একই বিভাগের এক ছাত্রী। এতে ১ এপ্রিল আবু সালেহকে বিভাগ থেকে প্রত্যাহার করা হয়। পরে ৮ এপ্রিল যৌন হয়রানির অভিযোগে ওঠে লোক প্রশাসন বিভাগের সহকারী অধ্যাপক নাছির উদ্দিনের বিরুদ্ধেও। 
capture

শাবিতে যৌন হয়রানির প্রহসনমূলক বিচার, প্রতিবাদে মধ্যরাতে বিক্ষোভ রেজিস্টার ভবনে তালা
শাহজালাল বিজ্ঞান ও প্রযুক্তি বিশ্ববিদ্যালয়ে লোকপ্রশাসন বিভাগের ছাত্রীকে একই বিভাগের কর্মচারী কর্তৃক যৌন হয়রানির বিচারের দাবিতে শিক্ষার্থীদের দেয়া তিনদফা দাবি মেনে নেয়নি বিশ্ববিদ্যালয়। ফলে আন্দোলন চালিয়ে যাবার ঘোষণা দিয়েছে শিক্ষার্থীরা। আন্দোলনের নতুন কর্মসূচীতে  বৃহস্পতিবার থেকে ছাত্রধর্মঘটের ডাক দিয়েছে তারা। জানা যায়, যৌন হয়রানির বিষয়ে সিদ্ধান্ত নিতে মঙ্গলবার বিকাল ৪টায় সিন্ডিকেট সভা বসে। রাত সাড়ে ৯টায় উপাচার্য ও অন্যান্য সিন্ডিকেট সদস্যরা শিক্ষার্থীদের সাথে কোন কথা না বলেই চলে যান। এরপর শিক্ষার্থীরা ক্যাম্পাসে বিক্ষোভ করতে থাকে। এসময় শিক্ষার্থীরা রেজিস্টার ভবনে তালা লাগিয়ে দেয়। পরে রাত ১০টা থেকে আন্দোলনরত শিক্ষার্থীরা উপাচার্য ভবনের সামনে অবস্থান নেয়। এ সময় তারা নাসির উদ্দিনের বহিস্কারের দাবিতে শ্লোগান দিতে থাকে। শিক্ষার্থীদের দাবির মুখে উপাচার্য শিক্ষার্থীদের সামনে আসেন এবং  রেজিস্টারকে সভায় গৃহিত সিদ্ধান্তসমূহ পড়ে শুনাতে বলেন। রেজিস্টার এ সময় জানান, অভিযুক্ত কর্মচারী আবু সালেহকে চাকরিচ্যুত, সহকারী প্রশাসনিক কর্মকর্তা আতিকুর রহমানকে পদাবনতি এবং অভিযুক্ত  শিক্ষক নাসির উদ্দিনকে এক বছরের জন্য সকল শিক্ষাও প্রশাসনিক কার্যক্রম থেকে বিরত রাখার সিদ্ধান্ত নেয়া হয়েছে। এরপরই তীব্র হট্টগোল শুরু হয়।   এ সময় সহকারী প্রক্টর মিরাজুল ইসলাম ও আযহারুল আরাফাত শিক্ষার্থীদের সাথে বাকবিতন্ডায় জড়িয়ে পড়লে উত্তেজনা আরো ছড়িয়ে পড়ে। পরে আবাসিক হলের শত শত শিক্ষার্থী আন্দোলনে যোগ দেয়। আন্দোলনের মুখপাত্র শরিফুল ইসলাম বুলবুল জানান, এখন থেকে বিশ্বদ্যিালয়ের সকল শিক্ষার্থীদের নিয়ে  আন্দোলন করা হবে। বুধবার সকাল ১১টায় বিক্ষোভ মিছিল করা হবে। ২৪ঘন্টার মধ্যে দাবি পূরণ না হলে পরদিন থেকে অনির্দিষ্টকালের ছাত্রধর্মঘটের ডাক দেয়া হবে। 
capture

মাদ্রাসা ছাত্রীকে ইভটিজিং, বখাটেকে ৮ মাসের সাজা
সিলেটের ফেঞ্চুগঞ্জে মাদরাসা ছাত্রীকে যৌন হয়রানির দায়ে এক বখাটেকে সাজা দিয়েছেন ভ্রাম্যমান আদালত। মঙ্গলবার দুপুরে সামু আহমেদ নামের ওই বখাটেকে ৮ মাসের সাজা দেন উপজেলা নির্বাহী কর্মকর্তা ও নির্বাহী ম্যাজিস্ট্রেট হুরে জান্নাত। সাজাপ্রাপ্ত বখাটে সামু আহমেদ  উপজেলার মাইজগাঁওয়ের ফারুক মিয়ার ছেলে। স্থানীয় সূত্রে জানা যায়- মাইজগাঁওয়ের মশাহিদ আলী বালিকা মাদরাসার অষ্টম শ্রেণীর এক ছাত্রীকে আসা-যাওয়ার পথে ইভটিজিং (যৌন হয়রানি) করতো সামু। মঙ্গলবার সকালে ওই ছাত্রী প্রাইভেট পড়তে যাওয়ার পথে সামু তাকে কুপ্রস্তাব দেয়। এর প্রতিবাদ করায় বখাটে সামু ছাত্রীটিকে অপহরণের চেষ্টা চালায়। এসময় শোরচিৎকারে মাদরাসা শিক্ষকরা এগিয়ে এসে ছাত্রীটিকে উদ্ধার ও সামুকে আটক করে উপজেলা নির্বাহী কর্মকর্তা হুরে জান্নাতকে খবর দেন। খবর পেয়ে উপজেলা নির্বাহী কর্মকর্তা ও নির্বাহী ম্যাজিস্ট্রেট হুরে জান্নাত ঘটনাস্থলে আসলে বখাটে সামু তার অপকর্মের কথা স্বীকার করে। পরে ভ্রাম্যমান আদালত পরিচালনা করে তাকে ৮ মাসের বিনাশ্রম কারাদন্ড দেয়া হয়। 
sexual harrasment

ইনবক্সে ছাত্রীদের যৌনবার্তা,পর্নোও পাঠাতেন বিশ্ববিদ্যালয়ের শিক্ষক মাহফুজ
রাজধানীর পান্থপথের ফ্ল্যাট ছিল শিক্ষার্থীদের যৌন নিপীড়নের ঠিকানা।শ্বশুরের কাছ থেকে উপহার পাওয়া এ ফ্ল্যাটে ছলে-বলে-কৌশলে শিক্ষার্থীদের ঘৃণিত এ কাজে বাধ্য করে আসছিলেন আহসানউল্লাহ বিজ্ঞান ও প্রযুক্তি বিশ্ববিদ্যালয়ের শিক্ষক মাহফুজুর রশিদ ফেরদৌস। বিশ্ববিদ্যালয়ের সহকারী প্রক্টর এবং ইলেক্ট্রিক্যাল অ্যান্ড ইলেকট্রনিক বিভাগের সহযোগী এ অধ্যাপকের বিরুদ্ধে বেশ কছর ধরে মৌখিক ও লিখিত অভিযোগ করে আসছিলেন নিপীড়নের শিকার শিক্ষার্থীরা। শিক্ষকের দাপটে সব মিলিয়ে যাচ্ছিল। নিপীড়নের শিকার ছাত্রীদের বেদনা অব্যক্তই থেকে যায়। তবে শেষ রক্ষা হল না দাপুটে শিক্ষক মাহফুজুর রশিদ ফেরদৌসের। খোঁজ নিয়ে জানা যায়, স্ত্রী-সন্তানসহ পরিবার নিয়ে হলি ফ্যামিল রেড ক্রিসেন্ট এলাকার একটি ফ্ল্যাটে থাকেন যৌন হয়রানির দায়ে অভিযুক্ত মাহফুজ। আরেকটি ফ্ল্যাট রাজধানীর পান্থপথ আবাসিক এলাকায়। প্যরাডাইস সুইটসের পাশে শ্বশুরের কাছ থেকে উপহার পাওয়া ওই ফ্ল্যাটে শিক্ষার্থীদের ব্ল্যাকমেইল করে এনে জোরপূর্বক যৌন হয়রানি করে আসছিলেন। মাহফুজের ব্ল্যাকমেইল করার পদ্ধতি ছিল ভিন্ন। ভুক্তভোগীদের সঙ্গে কথা বলে জানা যায়, পড়া বোঝানোর নামে শিক্ষার্থীদের ফ্ল্যাটে ডেকে নিয়ে শারীরিকভাবে লাঞ্ছিত করতেন। দ্বিমত করলে শিক্ষার্থীকে পরীক্ষায় ফেল করিয়ে দেয়া হত। ফলাফল সেমিস্টার ড্রপ আউট। প্রাথমিক এ প্রস্তাবে শিক্ষার্থী সায় না দিলে অর্থাৎ পান্থপথের ফ্ল্যাটে যেতে অস্বীকৃতি জানালে বশে আনতে শিক্ষার্থীর অভিভাবকদের সঙ্গে যোগাযোগ করতেন মাহফুজুর রশিদ ফেরদৌস। চেষ্টা করতেন শিক্ষার্থীর অভিভাবকদের ম্যানেজ করতে। ভুক্তভোগীরা জানান, বাসায় ফোন দিয়ে বলতেন, আপনার মেয়ে তো পড়াশোনা কিছু পারে না। পরীক্ষায় পাশও করতে পারবে না। খাখামা টাকা-পয়সা নষ্ট করছেন। দেখি ছেলেদের সঙ্গে ঘুরে বেড়ায়। স্বাভাবিকভাবেই এ কথা শুনে শিক্ষকের  সহযোহিতা চাইতেন অভিভাবক। তখন তিনি (শিক্ষক) বলতেন, ক্লাসের পরে আমার ফ্ল্যাটে আসতে বলবেন। আমি পড়া বুঝিয়ে দেব। পরিবারগুলোকে এমনভাবে ম্যানেজ করতেন যেন শিক্ষার্থী ওই ফ্ল্যাটে যেতে না চাইলেও তাকে জোর করে পাঠানো হয়। এভাবে পরিবারকে ম্যানেজ করে শিক্ষার্থীকে তার পরিবার থেকে আলাদা করতেন। শিক্ষার্থীরা পরিবারকে বোঝাতে সক্ষম হননি যে, মাহফুজুর রশিদ শিক্ষক নন, তিনি লম্পট। ব্ল্যাকমেইলের পদ্ধতি সম্পর্কে শিক্ষার্থীরা আরো জানান, ফ্ল্যাটে ডেকে কৌশলে শিক্ষার্থীদের কাছ থেকে মোবাইল নিয়ে তিনি (শিক্ষক) তার অফিসিয়াল নম্বরে আজেবাজে ম্যাসেজ পাঠিয়ে রাখতেন, যা দিয়ে পরবর্তীতে তাদের ফাঁদে ফেলতেন। এসব কৌশল অবলম্বন করে মাহফুজুর রশিদ শিক্ষার্থীদের বাধ্য করতেন পান্থপথের ফ্ল্যাটে নিয়ে যেতে। সেখানে নিয়ে যৌন নিপিড়ন এবং শারীরিক নির্যাতন করতেন। এ কৌশলে অসংখ্য ছাত্রীর সম্ভ্রম কেড়ে নিয়েছেন লম্পট ওই শিক্ষক। যার স্বাক্ষী পান্থপথের সেই ফ্ল্যাট। কথা না শুনলে ভার্সিটিতে সংশ্লিষ্ট শিক্ষার্থীর চরিত্র নিয়ে কুৎসা রটানোর হুমকিও দেয়া হতো। তাদের দেয়া তথ্যমতে, বিশ্ববিদ্যালয় প্রশাসনকে এ বিষয়ে বহুবার লিখিত অভিযোগ করা হয়েছে। জোরপূর্বক অভিযোগ তুলে নিতে বাধ্য করা এবং নিজেদের মধ্যে সমাধান করে নেয়ার জন্য চাপ দিতো বিশ্ববিদ্যালয় প্রশাসন। পরিবারকে হারিয়েছেন আগেই, তারপর বিশ্ববিদ্যালয়কে, সেমিস্টার ড্রপের ভয়াবহতা, শিক্ষার্থীদের মোবাইল থেকে তার মোবাইলে পাঠিয়ে রাখা আজেবাজে ম্যাসেজ, ভার্সিটিতে সহপাঠীদের কাছে নিজের সম্মান হারানোর ভয়— এসব কারণে মাহবুব রশিদের বিরুদ্ধে প্রকাশ্যে মুখ খোলার সাহস পাননি ভুক্তভোগীরা। দিশেহারা হয়ে অনেকে সুইসাইডের চেষ্টা করেছেন বলেও জানিয়েছেন যৌন হয়রানির শিকার শিক্ষার্থীরা। শিক্ষার্থীদের মোবাইলে নিজের ন্যুড পিক পাঠানো ছিল ওই শিক্ষকের কাছে অতি সহজ একটা ব্যাপার। আজেবাজে টেক্সটিং, যা হরহামেশাই পাঠানো হত। অবশেষে সব ভয়, লজ্জা ভেঙে সতীর্থদের সঙ্গে নিয়ে প্রতিবাদ গড়ে তোলেন ভুক্তভোগীরা। সবাই একসঙ্গে গত শনিবার থামিয়ে দেয় বিশ্ববিদ্যালয়ের একাডেমিক কার্যক্রম। শুরু হয় আন্দোলন। তীব্র আন্দোলনের তোপে মুখ খুলতে বাধ্য হয় কর্তৃপক্ষ। ক্যাম্পাসের চৌহদ্দিতে সাময়িকভাবে নিষিদ্ধ করা হয় মাহফুজকে। অভিযোগ পাঠানো হয়, হাইকোর্ট কর্তৃক যৌন নির্যাতন ও যৌন হয়রানি বন্ধে গঠিত কমিটিতে। আন্দোলনরত শিক্ষার্থীরা অভিযুক্ত শিক্ষকের সাময়িক বরখাস্তের শাস্তিকে প্রত্যাখ্যান করে চার দফা দাবি মেনে নিতে বিকেল ৩টা পর্যন্ত আলটিমেটাম দেন কর্তৃপক্ষকে। বেঁধে দেয়া সময়ের মধ্যে দাবি না মানায় পরবর্তী কর্মসূচি অনুযায়ী সোমবারও ক্লাস বর্জন করে আন্দোলন করছে শিক্ষার্থীরা। 
sexual harrasment

সাজানো ঘটনায় সাংবাদিক চৌধুরী মুমতাজকে আটক:সাংবাদিকরা ক্ষুদ্ধ
দৈনিক মানব জমিনের বিশেষ প্রতিনিধি,সিলেটের সিনিয়র সাংবাদিক চৌধুরী মুমতাজ আহমদকে (৫৩)সাজানো ঘটনায় পুলিশ গ্রেপ্তার করেছে বলে অভিযোগ পাওয়া গেছে।। মঙ্গলবার পুলিশের বিশেষ একটি দল তাঁকে গ্রেপ্তার করে থানা হাজতে নিয়ে যায়। এ খবর ছড়িয়ে পড়ার পর সিলেটে কর্মরত সর্বস্তরের সাংবাদিকরা কোতোয়ালী মডেল থানায় ছুটে যান। দুপুরে পুলিশের পক্ষ থেকে গ্রেপ্তারের কারণ পুলিশ ব্যাখ্যা করলে সাংবাদিকরা চরম ক্ষুদ্ধ হয়ে উঠেন। সিলেট কোতোয়ালি মডেল থানা অবরুদ্ধ করে বিক্ষোভ প্রদর্শন করতে থাকেন সাংবাদিকরা। সন্ধ্যে ৭টায় থানা থেকে অবরোধ তুলে নিয়ে সিলেট নগরীতে বিক্ষোভ মিছিল করেন সাংবাদিকরা। সাংবাদিকদের অভিযোগ, সম্প্রতি মানবজমিন পত্রিকায় পুলিশের কতিপয় কর্মকর্তার লাগামহীন দুর্নীতি ও অপকর্মের বিরুদ্ধে একাধিক অনুসন্ধানী প্রতিবেদন করেন চৌধুরী মুমতাজ। এসব প্রতিবেদনে ক্ষুব্ধ হয়ে পুলিশ পূর্ব পরিকল্পনামাফিক সাংবাদিক মুমতাজের বিরুদ্ধে মরিয়া হয়ে উঠে। এরই ধারাবাহিকতায় একটি সাজানো ঘটনায় তাকে গ্রেফতার করেছে। মহানগর পুলিশের অতিরিক্ত উপ কমিশনার রহমত উল্যাহর দাবি, একজন নারীকে জিম্মি করে শ্লীলতাহানির চেষ্টার অভিযোগে চৌধুরী মুমতাজকে গ্রেফতার করা হয়েছে। ওই নারী ধর্ষণের অভিযোগ তোলায় মুমতাজকে গ্রেফতার দেখানো হয়েছে। পুলিশের এমন বর্ণনা শুনে ক্ষুব্ধ হয়ে ওঠেন সাংবাদিকরা। তারা দাবি তোলেন মামলা দায়েরের আগে ঘটনার নিরপেক্ষ তদন্তের। এমন দাবির পরও পুলিশ মামলাটি নথিভুক্ত করায় সন্ধ্যে ৭টা পর্যন্ত কোতোয়ালি মডেল থানা ঘেরাও করে রাখেন সাংবাদিকরা। পাশাপশি বিক্ষোভ সমাবেশ চলে সন্ধ্যা পর্যন্ত। সমাবেশে সিলেট জেলা প্রেসক্লাব, সিলেট প্রেসক্লাব, ইলেকট্রনিক মিডিয়া জার্নালিস্ট এসাসিয়েশন, টেলিভিশন সাংবাদিক ইউনিয়ন, রিপোর্টার্স ইউনিটি, সাংবাদিক ইউনিয়ন, সিলেট অনলাইন জার্নালিস্ট অ্যাসোসিয়েশন, বাংলাদেশ মানবাধিকার সাংবাদিক কমিশনের নেতৃবৃন্দসহ সর্বস্তরের সাংবাদিক নেতৃবৃন্দ বক্তব্য রাখেন। রাত সাড়ে ৮টায় সিলেটের বিভিন্ন পত্রিকার সম্পাদক ও সর্বস্তরের সাংবাদিকদের নিয়ে জরুরী সাংবাদিক সমাবেশ শুরু হয়। এতে অবিলম্বে সাংবাদিক মুমতাজের মুক্তি ও তাঁর মুক্তির দাবিতে লাগাতার কর্মসূচি ঘোষণা করা হয়। প্রত্যক্ষদর্শীরা জানান, চৌধুরী মুমতাজকে যে বাসা থেকে গ্রেপ্তার করা হয়েছে সেই বাসার চারপাশে মঙ্গলবার সকাল থেকে সাদাপোষাকধারী পুলিশ মোতায়েন ছিল। পরে দুপুর ১২টার দিকে তাঁকে পুলিশ থানায় নিয়ে যায়। সাংবাদিকেরা কথিত ধর্ষিত নারী ও সাংবাদিক মুমতাজের সঙ্গে দেখা করতে চাইলে পুলিশের পদস্থ কর্মকর্তারা দেখা করতে দেননি। পুলিশের একাধিক সূত্র জানায়, অভিযোগকারী নারী পুলিশের ‘সোর্স’। তাঁর মূল বাড়ি কুমিল্লার চাঁদপুরে। সিলেটের দক্ষিণ সুরমা উপজেলার গোটাটিকর এলাকায় ভাড়া বাসা নিয়ে নানা বিতর্কিত কাজকর্মে লিপ্ত ছিল এই নারী। সাংবাদিক মুমতাজের সহকর্মীদের দাবি, পুলিশের পদস্থ কর্মকর্তাদের বিরুদ্ধে পত্রিকায় প্রতিবেদন প্রকাশের পর মুমতাজের বিরুদ্ধে তৎপর হয়ে উঠেছে কয়েক পুলিশ কর্মকর্তা। সর্বশেষ গত ২১ জুলাই ‘এসএমপির গোলকধাঁধা/ হাওয়া কোন দিকে ঠাহর হচ্ছে না’ শিরোনামে আরেকটি প্রতিবেদন প্রকাশত হয়। এরই ধারাবাহিকতায় পুলিশ কমিশনারের বিভিন্ন অনিয়ম ও দুর্নীতির তথ্য সংগ্রহে ব্যস্ত ছিলেন মুমতাজ। এ অবস্থায় তাঁকে গ্রেপ্তার করা হয়। সাংবাদিক চৌধুরী মুমসতাজ আহমদ সিলেটের সম্ভান্ত পরিবারের সন্তান। ব্যক্তিগত জীবনে তিনি দুই সন্তানের জনক। সাংবাদিকদের বিক্ষোভ, কর্মসূচি ঘোষণা : চৌধুরী মুমতাজকে গ্রেপ্তারের প্রতিবাদে থানা থেকে বিক্ষোভ মিছিল শুরু করেন সাংবাদিকরা। মিছিলটি নজরুল একাডেমিতে এসে শেষ হয়। এর আগে সাংবাদিক নেতারা চৌধুরী মুমতাজের সঙ্গে দেখা করলে চৌধুরী মুমতাজও তাদের কাছে দাবি করেন, সাজানো ঘটনায় তাকে গ্রেপ্তার করা হয়েছে। রাত ৮ টায় নজরুল একাডেমী মিলনায়তনে সাংবাদিকরা পরবর্তী করণীয় নিয়ে বৈঠক শুরু করেছেন। রাত ৯টায় বৈঠকের গৃহীত সিদ্ধান্তের আলোকে কর্মসূচি ঘোষণা করা হয়েছে। কর্মসূচির মধ্যে রয়েছে চৌধুরী মুমতাজ আহমদের মুক্তির দাবিতে আজ সিলেটের জেলা প্রশাসকের কাছে স্মারকলিপি পেশ করা হবে। পরে কোর্ট পয়েন্টে সমাবেশ হবে। সিলেটের কোতোয়ালি থানা হাজতে থাকা সাংবাদিক চৌধুরী মুমতাজ উদ্দিন আহমদ জানিয়েছেন, তিনি পুলিশের বিরুদ্ধে রিপোর্ট করায় পুলিশ কমিশনার মিজানুর রহমান নিজেই উদ্যোগী হয়ে কয়েক দিন আগে তার সঙ্গে সাক্ষাৎ করেন। পরে সাজানো ঘটনায় তাকে আসামি করা হলো। তার বিরুদ্ধে যে অভিযোগ তোলা হয়েছে সেটি মিথ্যা বলে দাবি করেন তিনি। যেগোযোগ করা হলে সিলেট মেট্রোপলিটন পুলিশের কমিশনার মিজানুর রহমান জানান, তিনি ঢাকায় অবস্থান করছেন। ঘটনা সম্পর্কে কিছুই জানেন না। পরে সিলেট থেকে পুলিশ কর্মকর্তারা তাকে বিষয়টি জানান। তিনি বলেন, পুলিশ বিষয়টি গুরুত্বের সঙ্গে নিয়েছে। মামলার তদন্তে বাদীর বিরুদ্ধে অভিযোগ প্রমাণিত হলে যথাযথ ব্যবস্থা নেয়া হবে। 
undefined

ঢাবি ছাত্রীকে যৌন হয়রানি: পেনশনের সোয়া কোটি টাকা হারাচ্ছেন অধ্যাপক নুরুল
ঢাকা বিশ্ববিদ্যালয়ের এক ছাত্রীকে যৌন হয়রানির দায়ে বিশ্ববিদ্যালয় থেকে স্থায়ীভাবে বরখাস্ত হয়ে এক অধ্যাপক পেনশনের সোয়া কোটি টাকা হারিয়েছেন। সোমবার বিশ্ববিদ্যালয় সিন্ডিকেটের এক সভায় ফলিত গণিত বিভাগের অধ্যাপক ড. মোঃ নুরুল ইসলামের বিরুদ্ধে এ সিদ্ধান্ত নেয়া হয়। সিন্ডিকেটের একাধিক সদস্য বিষয়টি নিশ্চিত করেছেন। এ ছাড়া বিশ্ববিদ্যালয়ের অভ্যন্তরীণ পরীক্ষায় জালিয়াতির আশ্রয় নেওয়ায় বহিষ্কার করা হয়েছে এক কর্মকর্তাকেও।গত সোমবার বিশ্ববিদ্যালয় সিন্ডিকেটের এক সভায় এসব সিদ্ধান্ত নেওয়া হয়। বরখাস্ত হওয়া ওই শিক্ষক হলেন বিশ্ববিদ্যালয়ের গণিত বিভাগের অধ্যাপক ড. মো. নুরুল ইসলাম। বিশ্ববিদ্যালয়ের ভূগোল ও পরিবেশ বিভাগের এক ছাত্রীকে যৌন হয়রানির দায়ে তাঁর বিরুদ্ধে এ সিদ্ধান্ত নিল সিন্ডিকেট সভা। এ সিদ্ধান্তের ফলে পেনশনের সোয়া কোটি টাকা হারাতে হলো তাঁকে। এর আগে ভুক্তভোগী ছাত্রী ঘটনার বিষয়ে বিশ্ববিদ্যালয় প্রশাসন বরাবর লিখিত অভিযোগ দায়ের করেন। পরবর্তী সময়ে ঘটনা তদন্তে পাঁচ সদস্যবিশিষ্ট তদন্ত কমিটি গঠন করা হয়। বিশ্ববিদ্যালয়ের উপ-উপাচার্য ড. সহিদ আখতার হুসাইনের সভাপতিত্বে কমিটিতে ছিলেন সামাজিক বিজ্ঞান অনুষদের ডিন অধ্যাপক ফরিদ উদ্দিন আহমেদ, স্যার পি জে হার্টগ হলের প্রাধ্যক্ষ অধ্যাপক মো. লুৎফর রহমান, ইংরেজি বিভাগের সহকারী অধ্যাপক মোসাম্মাৎ নীলিমা আকতার এবং সুপ্রিম কোর্টের সিনিয়র আইনজীবী অ্যাডভোকেট এ এফ এম মেজবাহউদ্দিন। তাঁদের প্রত্যেকেই সিন্ডিকেট সদস্য। বহিষ্কারের বিষয়ে তদন্ত কমিটির অন্যতম সদস্য অধ্যাপক ফরিদ উদ্দিন আহমেদ বলেন, ‘ভূগোল ও পরিবেশ বিভাগের এক ছাত্রীর অভিযোগের পরিপ্রেক্ষিতে আমরা ঘটনা তদন্ত করে অভিযোগের সত্যতা পাই। পরে কমিটি ওই শিক্ষককে স্থায়ীভাবে বহিষ্কারের সুপারিশ করে। সুপারিশ অনুযায়ী সিন্ডিকেটের সভা স্থায়ীভাবে ওই শিক্ষককে বহিষ্কার করে।’ তদন্ত কমিটির একমাত্র নারী সদস্য ও ঢাবি শিক্ষক সমিতির যুগ্ম সাধারণ সম্পাদক মোসাম্মৎ নীলিমা আকতার বলেন, ‘ছাত্রীর অভিযোগের পরিপ্রেক্ষিতে পাঁচ সদস্যবিশিষ্ট তদন্ত কমিটি রিপোর্ট জমা দেয়। সেই অনুযায়ী সিন্ডিকেটের সভা তাঁকে স্থায়ীভাবে বহিষ্কারের সিদ্ধান্ত নেয়। পাশাপাশি এ ঘটনায় ওই শিক্ষককে ভর্ৎসনা করা হয়।’ বিভাগীয় সূত্রে জানা যায়, ঘটনার দিন একসঙ্গে অনেকগুলো বই হাতে নিয়ে যাচ্ছিলেন ওই শিক্ষক। তার পাশ দিয়েই যাচ্ছিলেন ভুক্তভোগী ছাত্রী। এ সময় ওই শিক্ষক বার্ধক্যের কারণ দেখিয়ে ওই ছাত্রীকে বইগুলো কক্ষে পৌঁছে দেওয়ার অনুরোধ জানান। ছাত্রী বইগুলো নিয়ে তাঁর কক্ষে প্রবেশ করলে শিক্ষক কক্ষের দরজা লাগিয়ে দেন এবং ছাত্রীর শ্লীলতাহানীর চেষ্টা করেন। পরে ভুক্তভোগী ছাত্রী এ বিষয়ে ব্যবস্থা নিতে বিশ্ববিদ্যালয় প্রশাসনের কাছে লিখিত অভিযোগ করেন। বিশ্ববিদ্যালয় সূত্র আরো জানায়, বর্তমানে ওই শিক্ষক এলপিআরে (অবসর প্রস্তুতিমূলক ছুটি) আছেন। আগামী জুনে তাঁর অবসরে যাওয়ার কথা রয়েছে। অবসরে যাওয়ার পূর্ব মুহূর্তে স্থায়ীভাবে বরখাস্ত হলেন তিনি। এই সিদ্ধান্তের ফলে অবসর গ্রহণের পর আর্থিক সব সুযোগ-সুবিধা হতে তিনি বঞ্চিত হলেন। এদিকে বিশ্ববিদ্যালয়ের অভ্যন্তরীণ পরীক্ষায় স্বচ্ছতা নিশ্চিত না করায় এবং জালিয়াতির আশ্রয় নেওয়ায় এক কর্মকর্তাকে বিশ্ববিদ্যালয় থেকে স্থায়ীভাবে চাকরিচ্যুত করা হয়েছে। ওই কর্মকর্তা হলেন বিশ্ববিদ্যালয়ের ব্যবসায় প্রশাসন ইনস্টিটিউটের (আইবিএ) মুহিবুল হাসান। তাঁর বিরুদ্ধে পরীক্ষার নম্বরপত্রে ঘষা-মাজা করার অভিযোগ ছিল। এ ছাড়া ছুটি ব্যতিরকে বাইরে অবস্থান করায় শিক্ষা ও গবেষণা ইনস্টিটিউটের এক শিক্ষকের বিরুদ্ধে ব্যবস্থা গ্রহণের এজেন্ডা আসে সিন্ডিকেটের সভায়। তিনি ২০০৭ সালে ছুটির জন্য আবেদন করেন। কিন্তু ছুটি মঞ্জুর হওয়ার পূর্বেই তিনি কর্মস্থল ত্যাগ করেন। তবে ২০০৭ সালে দেশের সার্বিক রাজনৈতিক অবস্থা বিবেচনায় তাঁর বিষয়ে চূড়ান্ত সিদ্ধান্ত নেওয়া হয়নি বলে সূত্র জানায়। পরবর্তী সময়ে মানবিক দিক বিবেচনায় তাঁকে অভিযোগ থেকে অব্যাহতি দেওয়া হতে পারে বলেও সভা সূত্রে জানা যায়। 
sexual harrasment

সিলেট নগরীরর রায়নগর যুবককে কুপিয়ে খুন করেছে যুবলীগ ক্যাডার
সিলেটে এক যুবককে কুপিয়ে খুন করেছে জমসেদ সিরাজ নামের স্হানীয় এক যুবলীগ ক্যাডার। নিহত বিপ্লব রায় বিকল (২৯) নগরীর মেজরটিলার বাসিন্দা ও বিশ্বনাথ উপজেলার লহরীদর্প গ্রামের মৃত বিজয় রায়ের ছেলে। মঙ্গলবার দিবাগত রাত দেড়টার দিকে সিলেট এমএজি ওসমানী মেডিকেল কলেজ হাসপাতালে তিনি চিকিৎসাধীন অবস্থায় মারা যান।  এ ঘটনায় বিপ্লবের আরো দুই বন্ধু আহত হয়েছেন। তারা হচ্ছেন-রায়নগর ১৯ নম্বর গলির হরিলাল দাসের ছেলে অনন্ত লাল দাস (২৮) ও রায়নগর সেবক ১৩৩ নম্বর বাসার স্বপন দে’র ছেলে প্রীতম দে (২৬)। নিহতের স্বজনরা জানান, বিপ্লব রায় বিকল দীর্ঘদিন নগরীর রায় নগর এলাকায় বসবাস করেছেন। কিন্তু কয়েক মাস আগে তিনি নগরীর মেজরটিলা এলাকায় চলে যান। মঙ্গলবার রাত সাড়ে ১১টার দিকে তার বন্ধু প্রতীম দে ও অনন্ত লাল দাসের সঙ্গে দেখা করতে রায়নগর পয়েন্টে আসেন। এ সময় তারা তিনজন মিলে রায়নগর পয়েন্টেই আড্ডা দিচ্ছিলেন। আহত অনন্ত জানান, ঘটনার সময় যুবলীগ নেতা জমসেদ সিরাজ বিকলকে ডেকে আনেন। এরপর জমসেদ, রুবেল দাশ, কবির আহমেদসহ ১০/১৫ জন বিকলকে অন্ধকারে নিয়ে ছুরিকাঘাত করেন। তাকে উদ্ধার করতে গেলে তারা আমার ওপরও আক্রমণ চালায়। তিনি বলেন, বিপুল মাস খানেক আগে বিয়ে করেন। পরে বিপ্লব রায় বিকল, প্রীতম দে ও অনন্ত লাল দাসকে সিলেট এমএজি ওসমানী মেডিকেল কলেজ হাসপাতালে ভর্তি করা হয়। রাত দেড়টার দিকে চিকিৎসাধীন অবস্থায় মারা যান বিপ্লব রায় বিকল। আহত প্রতীম দে ওসমানী মেডিকেল কলেজ হাসপাতালের ৪র্থ তলায় ৫ নং ওয়ার্ডে চিকিৎসাধীন রয়েছেন। তবে আহত অনন্ত লাল দাসকে প্রাথমিক চিকিৎসা দেয়া হয়েছে। অনন্ত লাল জানান, বিপ্লব রায় বিকলের ভাতিজির সঙ্গে ইভটিজিং করত যুবলীগ নেতা জামশেদ সিরাজ অনুসারী কয়েকজন যুবক। এ নিয়ে আগেও একবার ঝামেলা হয়েছিল। কিন্তু বিষয়টি মিমাংসা হয় নাই। ওই ঘটনার জের ধরেই জামশেদ সিরাজ তাদের উপর হামলা চালিয়েছেন বলে ধারণা করছেন অনন্ত লাল দাস। অভিযুক্ত জমসেদ ১৮ নং ওয়ার্ড আওয়ামীলীগের সাধারণ সম্পাদক জাভেদ সিরাজের ছোটভাই। সিলেট মহানগরীর কোতোয়ালি মডেল থানার সেকেন্ড অফিসার (এসআই) ফয়াজ উদ্দিন ফয়েজ খুনের সত্যতা নিশ্চিত করে বলেন, জমসেদ সিরাজসহ কয়েকজন হত্যাকাণ্ডের ঘটনা ঘটিয়েছে বলে জানতে পেরেছেন। বিপুলের মরদেহ উদ্ধার করে ময়নাতদন্তের জন্য হাসপাতাল মর্গে পাঠানো হয়েছে বলেও জানান তিনি। 
murder

বিশ্বভারতীতে বাংলাদেশি ছাত্রীকে ধর্ষণের অভিযোগে গবেষক আটক
ফের বিশ্বভারতীর এক আবাসিক ছাত্রীকে ধর্ষণের অভিযোগ উঠল। এ বারও অভিযুক্ত বিশ্ববিদ্যালয়েরই এক ছাত্র। তবে, এ ক্ষেত্রে বিশ্বভারতীর বিরুদ্ধে ঘটনা ধামাচাপা দেয়ার চেষ্টার অভিযোগ ওঠেনি। বরং ঘটনা জানাজানি হতেই পাঠভবনের অধ্যক্ষ নিজে ছাত্রী ও তার বাবাকে থানায় নিয়ে গিয়ে পুলিশে অভিযোগ করিয়েছেন। বাংলাদেশের নাগরিক, পাঠভবনের দ্বাদশ শ্রেণির ওই ছাত্রীর অভিযোগ, মোবাইলে জোর করে আপত্তিকর ছবি ও ভিডিও তুলে, তা ছড়িয়ে দেয়ার ভয় দেখিয়ে তাকে একাধিক বার ধর্ষণ করা হয়েছে। দিন কয়েক আগে সহপাঠীদের কাছে মেয়েটি জানতে পারে ওই গবেষক তার আপত্তিকর ছবি ছড়িয়ে দিয়েছে। এর পরেই ঘটনার কথা পরিবারকে জানান মেয়েটি। শুক্রবার তার বাবা শান্তিনিকেতনে আসেন। রাতে পাঠভবনের অধ্যক্ষ পার্থ চক্রবর্তীকে নিয়ে বাবার সঙ্গে বোলপুর থানায় অভিযুক্ত মহম্মদ শফিকুল ইসলামের নামে লিখিত অভিযোগ জানান ওই ছাত্রী। রাতেই পুলিশ বাংলাদেশের নাগরিক ওই ছাত্রকে গ্রেফতার করে। আটক ছাত্রের দাবি, “সব অভিযোগ মিথ্যা। আমি চক্রান্তের শিকার।” শনিবার বোলপুরের ভারপ্রাপ্ত এসিজেএম সৌরভ নন্দী জামিনের আবেদন নাকচ করে ধৃতকে তিন দিনের পুলিশ হেফাজতের নির্দেশ দেন। সরকারি আইনজীবী ফিরোজকুমার পাল বলেন, “ধৃতের বিরুদ্ধে ভারতীয় দণ্ডবিধির ৩৭৬ (ধর্ষণ), ৩৫৪খ (শ্লীলতাহানি), ৪৩২ (বেআইনি ভাবে আটকে রাখা), ৫০৬ (ভয় দেখানো) ও ৩২৩ (মারধর) ধারায় পুলিশ মামলা করেছে। সোমবার অভিযোগকারী ছাত্রী বিচারকের কাছে গোপন জবানবন্দি দেবেন।” এসডিপিও (বোলপুর) সূর্যপ্রতাপ যাদব জানান, ঘটনার তদন্ত শুরু হয়েছে। ধৃত গবেষকের গুরুপল্লির ভাড়াবাড়ি থেকে একটি ল্যাপটপ, দু’টি মোবাইল, চারটি পেন ড্রাইভ, দু’টি মেমোরি কার্ড-সহ একাধিক সিম কার্ড উদ্ধার করা হয়েছে। এ দিনই বোলপুর হাসপাতালে ছাত্রীর শারীরিক পরীক্ষা করানো হয়েছে। পুলিশ ও বিশ্বভারতী সূত্রের খবর, একাদশ শ্রেণিতে বাংলাদেশ থেকে বিশ্বভারতীতে আসেন ওই ছাত্রী। থাকেন পাঠভবনের ছাত্রী নিবাসে। অভিযুক্ত ছাত্র বিশ্বভারতীর সমাজকর্ম বিভাগ থেকে স্নাতক ও স্নাতকোত্তর উত্তীর্ণ হয়েছেন। তিনি শ্রীনিকেতনের পল্লি সংগঠনে গবেষণা করেন। বিশ্বভারতীর খাতায় অভিযুক্তই নির্যাতিতার ‘লোকাল গার্জেন’। তাই মেয়েটির সঙ্গে অভিযুক্ত মেলামেশার সুযোগ পায় বলে জানা গিয়েছে। ওই ছাত্রী এ দিন সংবাদমাধ্যমের সঙ্গে কথা বলতে চাননি। তার বাবার প্রতিক্রিয়া, “যা বলার লিখিত অভিযোগে আমার মেয়ে জানিয়েছে। এর বেশি কিছু বলতে চাই না।” এ দিকে, ফের ধর্ষণের কথা চাউর হতেই মুখে কুলুপ বিশ্বভারতীর আধিকারিকদের। অথচ এমন ঐতিহ্যপূর্ণ বিশ্ববিদ্যালয়ে ছাত্রীদের নিরাপত্তা বারবারই বিঘ্নিত হচ্ছে। কয়েক বছর আগেই সঙ্গীতভবনের এক আবাসিক ছাত্রীকে হস্টেলে ঢুকে গুলি করে খুন করে তার প্রেমিক। গত সেপ্টেম্বরে একই অভিযোগ তোলেন কলাভবনের এক আবাসিক ছাত্রী। এ ক্ষেত্রেও আবাসিক ওই ছাত্রীকে বাইরে নিয়ে গিয়ে যৌন নির্যাতনের অভিযোগ উঠেছিল। তখন অবশ্য ঘটনার কথা ধামাচাপা দেয়ার অভিযোগ ওঠে উপাচার্য ও কলাভবনের অধ্যক্ষের বিরুদ্ধে। এ দিন বারবার যোগাযোগ করা হলেও ফোন ধরেননি বিশ্বভারতীর উপাচার্যের মুখপাত্র সন্দীপ বসু সর্বাধিকারী। বিশ্বভারতীর শ্রীনিকেতনের ছাত্র পরিচালক অধ্যাপক প্রশান্ত ঘোষ বলেন, “ওই ছাত্রকে সাসপেন্ড করা হয়েছে।” সূত্র: আনন্দবাজার 
sexual harrasment

বর্ষবরণে যৌন নিপীড়ন ‘তেমন কোনো বিষয়ই না’:নারী দিবসের অনুষ্ঠানে শাজাহান খান
আন্তর্জাতিক নারী দিবস উপলক্ষে আয়োজিত এক অনুষ্ঠানে পহেলা বৈশাখে নারীদের যৌন নিপীড়নের ঘটনাকে ‘তেমন বিষয় না’ বলে মন্তব্য করেছেন নৌ পরিবহনমন্ত্রী শাজাহান খান।   গত বছরের বহুল আলোচিত এই ঘটনার প্রসঙ্গ তুলে মঙ্গলবার ঢাকা বিশ্ববিদ্যালয়ে একটি বেসরকারি সংগঠনের অনুষ্ঠানে তিনি এই মন্তব্য করেন।   মন্ত্রী বলেন, পহেলা বৈশাখে অনেক মানুষ রাস্তায় থাকে। কোটি কোটি মানুষের এই দেশে ঢাকা শহরে প্রায় দুই কোটি মানুষ থাকে। তার মধ্যে এমন কী ঘটনা ঘটেছে একটা সংবাদ হওয়ার মতো ঘটনা। একটা টুকিটাকি ঘটনা হতেই পারে। এতগুলো মানুষের মধ্যে এটা তেমন কোনো বিষয়ই না।   পহেলা বৈশাখে টিএসসি এলাকায় একদল যুবকের দ্বারা নারীদের যৌন নিপীড়নের ঘটনা ঘটলে দেশজুড়ে সমালোচনার ঝড় বয়ে যায়।   সিসি ক্যামেরায় কয়েক যুবকের ছবি ধরা পড়লেও তাদের শনাক্ত করা যায়নি উল্লেখ করে মামলাটিতে চূড়ান্ত প্রতিবেদন দিয়েছিল পুলিশ। সম্প্রতি একজনকে গ্রেপ্তারের পর মামলাটি পুনরুজ্জীবনের উদ্যোগ নেওয়া হয়েছে।   ওই ঘটনাকে কেন্দ্র করে অনেক সমালোচক আইনশৃঙ্খলা রক্ষায় সরকারকে ‘ব্যর্থ’ প্রমাণের চেষ্টা চালিয়েছিল বলে মন্তব্য করেন শাজাহান খান।     জার্মানিতে খ্রিস্টীয় নতুন বছরের অনুষ্ঠানে যৌন হয়রানির ঘটনার দিকে ইঙ্গিত করে তিনি বলেন, ‘উন্নত দেশে এর চাইতে বেশি ঘটে। এর চেয়ে আরো মারাত্মক মারাত্মক ঘটনা ঘটে।’   সড়কে দুর্ঘটনাকে কেন্দ্র করে গাড়িচালকদের পক্ষ নিয়ে কয়েক বছর আগে সমালোচনায় পড়া পরিবহন শ্রমিকদের নেতা শাজাহান খান মঙ্গলবার ঢাকা বিশ্ববিদ্যালয়ের ব্যবসায় শিক্ষা অনুষদের কনফারেন্স কক্ষে নতুন ধারা নামে একটি সংগঠনের ওই অনুষ্ঠানে ছিলেন প্রধান অতিথি।   নতুনধারার নির্বাহী পরিচালক শামীম আহমেদের সভাপতিত্বে অনুষ্ঠানে বক্তব্য দেন ব্র্যাক বাংকের হেড অব কমিউনিকেশন্স জারা জাবিন, জয়যাত্রা ফাউন্ডেশনের সিইও হেলেন জাহাঙ্গীর ও হাজী সেলিম বিশ্ববিদ্যালয়ের কলেজের অধ্যক্ষ শাহনাজ পারভীন প্রমুখ।   অনুষ্ঠানে নানা ক্ষেত্রে অবদানের জন্য ১০ নারীকে সংবর্ধনা দেওয়া হয়।   অনুষ্ঠানে বক্তব্যে বাংলাদেশে নারীদের অগ্রগতির চিত্র তুলে ধরে তার প্রতিবন্ধক হিসেবে কাজ করা মৌলবাদী শক্তিকে প্রতিরোধ করার আহ্বানও জানান শাজাহান খান।   তিনি বলেন, ‘এদেশের নারী গার্মেন্ট সেক্টর থেকে শুরু করে সেনাবাহিনী, পুলিশ.. রেলগাড়ি চালাচ্ছে সম্পূর্ণ দক্ষতার সাথে। তাহলে আমরা কেন তাদের পিছিয়ে রাখব।   ‘নারীকে পিছিয়ে রাখতে চায় কারা, যারা এই সমাজের অগ্রযাত্রায় বিশ্বাস করে না, যারা অধিকারকে বিশ্বাস করে না, যারা ধর্মের নামে নারীদের গৃহবন্দি করে রাখতে চায়।’   ‘দেখেন, আহমদ শফী হেফাজতে ইসলামে আমির, তিনি কী বলেছিলেন? নারীদের তেঁতুলের সঙ্গে তুলনা করেছেন। অভিভাবকদের বলেছেন কোনো মেয়েদের ক্লাস ফোরের বেশি পড়ানো যাবে না। তার মানে ঘর থেকে তাদের বেড়ানো নিষেধ।’   ‘আর একটি কথা বলেছিল, মেয়েদের অসুখ হলে পরে মহিলা ডাক্তার দেখতে হবে। আমার প্রশ্ন হল, মেয়েরা যদি শিক্ষাই না পায়, তাহলে ডাক্তার হবে কোথা থেকে। এরকম অদ্ভূত ধরনের ফতোয়া এদেশের কিছু কিছু মাওলানা দিয়ে থাকেন,’ বলেন মন্ত্রী।   সাড়ে ৩টার দিকে ঢাকা বিশ্ববিদ্যালয়ের ব্যবসায় শিক্ষা অনুষদের কনফারেন্স কক্ষে আন্তর্জাতিক নারী দিবস উপলক্ষে সংগ্রামী নারী সংর্বধনা অনুষ্ঠানে এই মন্তব্য করেছেন তিনি। 
sexual harrasment

কানাইঘাটে ইভটিজিংয়ে যুবকের কারাদণ্ড: সালিশ বৈঠকে দুই পক্ষের সংঘর্ষে ইউপি সদস্য খুন
সিলেটের কানাইঘাট উপজেলায় দুই পক্ষের সংঘর্ষে এক ইউপি সদস্য নিহত হয়েছেন। দুদু মিয়া নামক ওই ব্যক্তি কানাইঘাটের লক্ষ্মীপাশা ইউনিয়নের ৯নং ওয়ার্ডের সদস্য। শুক্রবার জুমার নামাজের পর এ সংঘর্ষের ঘটনা ঘটে। সংঘর্ষে আরো ২০ জন আহত হয়েছেন। নিহত দুদু মিয়া ওই ইউনিয়নের কুওরঘড়ি লামার গ্রামের মৃত তফজ্জুল আলীর ছেলে। স্থানীয় সূত্রে জানা যায়, কানাইঘাটের লক্ষ্মীপাশা ইউনিয়নের কুওরঘড়ি লামার গ্রামের সাবাব উদ্দিনকে ইভটিজিংয়ের অভিযোগে বৃহস্পতিবার ৩ মাসের কারাদণ্ড প্রদান করেন ভ্রাম্যমাণ আদালত। সাবাব উদ্দিন ওই গ্রামের রাকিব আলীর ভাতিজা। রাকিব আলীর অভিযোগ, দুদু মিয়ার প্ররোচনায় সাবাব উদ্দিনকে শাস্তি পেতে হয়েছে।   এর জেরে শুক্রবার জুমার নামাজের পর কুওরঘড়ি লামার গ্রামে সালিশ বসে। সালিশে দুদু মিয়া ও রাকিব আলীর মধ্যে বাগবিতণ্ডা হয়। বাগবিতণ্ডার একপর্যায়ে উভয়পক্ষ সংঘর্ষে লিপ্ত হয়। সংঘর্ষে গুরুতর আহত হন দুদু মিয়া। তাকে কানাইঘাট উপজেলা স্বাস্থ্য কমপ্লেক্সে নিয়ে যাওয়া হলে কর্তব্যরত চিকিৎসক মৃত ঘোষণা করেন।   এদিকে সংঘর্ষের ঘটনায় আহত ২০ জনের মধ্যে তিনজনকে কানাইঘাট উপজেলা স্বাস্থ্য কমপ্লেক্স এবং বাকি ১৭ জনকে সিলেট এমএজি ওসমানী হাসপাতালে ভর্তি করা হয়েছে।   সংঘর্ষের বিষয়টি নিশ্চিত করে কানাইঘাট থানার অফিসার ইনচার্জ (ওসি) হুমায়ুন কবির জানান, জুমার নামাজ শেষে উভয়পক্ষের মধ্যে সংঘর্ষ বাঁধে। সংঘর্ষে দুদু মিয়া নিহত হয়েছেন। এ ঘটনায় আরো ২০ জন আহত হয়েছেন। 
murder
sexual harrasment

ব্রেকিং নিউজ- সিলেটে ছাত্রলীগের প্রতিপক্ষ গ্রুপের ক্যাডারদের অস্ত্রাঘাতে বিশ্ববিদ্যালয়ের ছাত্র খুন
সিলেটে সিলেট গ্রুপ বদলের কারনে  নিজ দলের প্রতিপক্ষ গ্রুপের ক্যাডারদের হাতে  খুন হয়েছেন বিশ্ববিদ্যালয়ের ছাত্র ও ছাত্রলীগ কর্মি কাজি হাবিবুর রহমান হাবিব। সিলেট ইন্টারন্যাশনাল ইউনিভার্সিটির বিবিএ ৪র্থ বর্ষের ছাত্র হাবিব মঙ্গলবার দিবাগত রাত সাড়ে ১১টার দিকে সিলেট নগরীর নয়াসড়কের মাউন্ট অ্যাডোরা হাসপাতালে চিকিৎসাধীন অবস্হায় মারা যান। কাজী হাবিবের মৃত্যুর বিষয়টি নিশ্চিত করেছেন নগরীর কোতোয়ালি থানার ভারপ্রাপ্ত কর্মকর্তা সুহেল আহমদ। প্রধানমন্ত্রী শেখ হাসিনা সিলেট সফরে আসার ঠিক একদিন আগে এই হত্যাকান্ডের ঘটনা ঘটালো ছাত্রলীগ। জানা যায়,মঙ্গলবার সকালে বিশ্ববিদ্যালয় ক্যাম্পাসে নিজ দলের প্রতিপক্ষ গ্রুপের হামলার শিকার  হন হাবিব। অপর গ্রুপের নেতাকর্মীরা ধারালো অস্ত্র দিয়ে হাবিবকে আঘাত করে। পরে স্থানীয়রা তাকে উদ্ধার করে ওসমানী হাসপাতালে নিয়ে ভর্তি করে।পরে হাবিবকে মাউন্ট অ্যাডোরা হাসপাতালে স্থানান্তর করা হয়। কিন্তু চিকিৎসকদের সব প্রচেষ্টাকে ব্যর্থ করে দিয়ে হাবিব রাত সাড়ে ১১টার দিকে মৃত্যুর কোলে ঢলে পড়েন। ছাত্রলীগের এক গ্রুপ ছেড়ে অন্য গ্রুপে যোগ দেওয়ার কারণে এ হামলার ঘটনা ঘটে বলে জানা গেছে। নিহত কাজী হাবিব ব্রাম্মণবাড়িয়ার সিদ্দিকুর রহমানের ছেলে। সিলেট ইন্টারন্যাশনাল ইউনিভার্সিটিতে পড়াশোনা করার কারণে সিলেট নগরীর কানিশাইল এলাকায় একটি মেসে থাকতেন তিনি। ভার্সিটির বিবিএ ৪র্থ বর্ষের শিক্ষার্থী কাজী হাবিবুর রহমান দীর্ঘ দিন থেকে শামীমাবাদের ছাত্রলীগ নেতা সাগরে গ্রুপের সঙ্গে ছিলেন। কিন্তু গত কয়েক দিন আগে সে সিলেট মহানগর আওয়ামী লীগের সাধারণ সম্পাদক আসাদ উদ্দিন আহমদ অনুসারী মহানগর ছাত্রলীগের সাধারণ সম্পাদক আব্দুল আলীম তুষার গ্র“পের চলে যায়। এর জের ধরে মঙ্গলবার দুপুরে কাজী হাবিবের উপর হামলা করেন সাগর অনুসারীরা। সহপাঠীরা জানান, হাবিব সম্প্রতি মহানগর আওয়ামীলীগের সাধারণ সম্পাদক আসাদ উদ্দিন সমর্থিত গ্রুপ ছেড়ে তেলিহাওড় গ্রুপে যোগ দেয়। একারণেই আসাদ উদ্দিন সমর্থিত গ্রুপের ছাত্রলীগ কর্মীরা তার ওপর হামলা করেছে বলে দাবী হাবিবের সহপাঠীদের সকালে হামলা প্রসঙ্গে ছাত্রলীগ নেতা সাগর বলেছিলেন, কাজী হাবীবের বিরুদ্ধে ইভটিজিংয়ের অভিযোগ ছিল। ইউনিভার্সিটির সামনে তাকে পেয়ে ইভটিজিংয়ের ব্যাপারে ছাত্রলীগ নেতাকর্মীরা জিজ্ঞাসা করেন। তখন সে উত্তেজিত হয়ে ওঠছে নেতাকর্মীরা তাকে মারধর করেন। এ ব্যাপারে বিশ্ববিদ্যালয়ের প্রোক্টর মুহিব ইবনে সিরাজের সাথে যোগাযোগের চেষ্টা করেও তাঁকে পাওয়া যায়নি। 
murder

সিলেটে দলীয় কর্মীকে কোপালো ছাত্রলীগ:গ্রুপ বদল না ইভটিজিং ?
সিলেটে গ্রুপ বদল করায় নিজদলের এক কর্মীকে কুপিয়ে গুরুতর আহত করেছে ছাত্রলীগ ক্যাডাররা। গুরুতর আহতাবস্থায় কাজী হাবীব নামের ওই ছাত্রলীগ কর্মীকে সিলেট এমএজি ওসমানী মেডিকেল কলেজ হাসপাতালে ভর্তি করা হয়েছে। আহত হাবীব সিলেট ইন্টারন্যাশনাল ইউনিভার্সির্টির বিবিএ চতুর্থ বর্ষের ছাত্র। মঙ্গলবার বেলা ১২টার দিকে ইউনিভার্সিটির ফটকের সামনে হামলার এ ঘটনা ঘটে। প্রত্যক্ষদর্শী ও দলীয় সূত্রে জানা যায়, কাজী হাবীব শামীমাবাদ এলাকায় ছাত্রলীগ নেতা সাগরের গ্রুপের কর্মী ছিলেন। সম্প্রতি তিনি মহানগর ছাত্রলীগের সাধারণ সম্পাদক আবদুল আলীম তুষার গ্রুপে যোগ দেন। এতে ক্ষিপ্ত হয়ে মঙ্গলবার দুপুরে সাগর অনুসারীরা কাজী হাবীবের ওপর হামলা চালান। হামলা প্রসঙ্গে ছাত্রলীগ নেতা সাগর জানান, কাজী হাবীবের বিরুদ্ধে ইভটিজিংয়ের অভিযোগ ছিল। ইউনিভার্সিটির সামনে তাকে পেয়ে ইভটিজিংয়ের ব্যাপারে ছাত্রলীগ নেতাকর্মীরা জিজ্ঞাসা করেন। তখন সে উত্তেজিত হয়ে ওঠছে নেতাকর্মীরা তাকে মারধর করেন। 
terrorism

চুড়ান্ত হলো অনলাইন গণমাধ্যম নীতিমালা:বনপা’র নীতিগত আন্দোলন সফল
দীর্ঘ অপেক্ষার পর অবশেষে বিনামূল্যে রেজিষ্ট্রেশনের বিধান রেখে চুড়ান্ত হলো অনলাইন গণমাধ্যম নীতিমালা । এরই মধ্য দিয়ে  সফল হলো বাংলাদেশ অনলাইন নিউজ পোর্টাল এ্যাসোসিয়েশন (বনপা)’র নীতিগত আন্দোলন । গত ১৬ মার্চ সোমবার জাতীয় গণমাধ্যম অনলাইন নীতিমালা জাতীয় কমিটির শেষ সভা বাংলাদেশ সচিবালয়ের পিআইডি’র ভিআইপি কনফারেন্স কক্ষে সকাল ১১টায় অনুষ্ঠিত হয়। সভাপত্বি করেন তথ্যমন্ত্রণালয়ের প্রধান তথ্য অফিসার তছির আহম্মেদ। সভায় উপস্থিত থেকে অনলাইন নীতিমালার উপর মতামত দিয়ে চুড়ান্ত করণে বক্তব্য রাখেন প্রযুক্তিবিদ মোস্তাফা জব্বার, বাংলাদেশ অনলাইন নিউজ পোর্টাল এ্যাসোসিয়েশন(বনপা)’র সভাপতি শামসুল আলম স্বপন, আইএনবি’র সম্পাদক ব্যারিষ্টার জাকির আহাম্মদ, ভি-নিউজের সম্পাদক জয়ন্ত আচার্য,বিটিআরসির এ্যাসিস্টেন্ট ডাইরেক্টর জাকির হোসাইন খান,উপ-সচিব মোহাম্মদ ইসমাইল হুসেন প্রমুখ। কমিটির সদস্যগণ প্রণীত অনলাইন গণমাধ্যম নীতিমালার বিভিন্ন ধারা ও উপ-ধারার উপর পর্যায়ক্রমে আলোচনা করেন এবং প্রণীত নীতিমালা সংশোধন ও সংযোজন করে সুপারিশ প্রদান করে তা চুড়ান্ত করেন। নীতিমালার ৬ ১.৩.৯ ধারায় বলা হয়েছে অশ্লীলতা রোধে অশ্লীল লেখা বা ছবি বা কার্টুন প্রকাশ করলে অথবা সন্ত্রাস কিন্বা জঙ্গিবাদকে উস্কে দিলে ওই পোর্টাল মালিকের বিরুদ্ধে আইননানুগ ব্যবস্থা নেয়া যাবে। ০৭. ৫.১.১০ ধারায় বলা হয়েছে ধর্ষণ, ব্যভিচার, নারী ও শিশুর উপর অপরাধমুলক আক্রমণ, নারী ও শিশুদের নিয়ে অবৈধ ব্যবসা, উত্যক্তকরণ,পতিতাবৃত্তি এবং দালালী, বা অশোভন দেহভঙ্গী, দৈহিক মেলা মেশার দৃশ্য সংযোজন এমন তথ্যও উপাত্ত প্রচার, প্রকাশ ও সম্প্রচার করা যাবে না। নীতিমালার ব্যাপারে কমিটির অন্যতম সদস্য প্রযুক্তিবিদ মোস্তাফা জব্বার বলেন, অনলাইন নীতিমালা যুগপোযোগী করা হয়েছে। আমরা সুন্দর একটি নীতিমালা উপহার দিতে পেরেছি। সমালোচকদের সমালোচনা আমাদের অনেক উপকার করেছে। নীতিমালাতে কমিশন গঠনের প্রস্তাব করা হয়েছে। সরকার এ বিষয়ে সিদ্ধান্ত নিবে। জাতীয় কমিটির সদস্য বনপা’র সভাপতি শামসুল আলম স্বপন তাঁর বক্তব্যে বলেন ১২ পৃষ্ঠার এই নীতিমালায় বিনামূল্যে রেজিষ্ট্রেশনসহ অনলাইন পত্রিকার প্রকাশনার বিভিন্ন সরকারি সুযোগ-সুবিধার বিষয়টিও তুলে ধরা হয়েছে। বিশেষ করে সরকারি বিজ্ঞাপন ও এ্যাক্রিডিটেশন কার্ড পাওয়াসহ নানান সুযোগ-সুবিধা ভোগ করবে অনলাইন মিডিয়ার সম্পাদক সাংবাদিকরা। তিনি প্রধানমন্ত্রী ও তথ্যমন্ত্রীকে ধন্যবাদ দিয়ে বলেন, ডিজিটাল বাংলাদেশ গঠনে অনলাইন গণমাধ্যম নীতিমালা সহায়ক ভুমিকা পালন করবে  । অন্যতম সদস্য ব্যারিষ্টার জাকির আহাম্মদ বলেন, নীতিমালা চুড়ান্ত করতে উপ-কমিটি ও জাতীয় কমিটির সদস্যরা যে শ্রম ও মেধা দিয়েছে তাতে সকল সদস্য এ দেশে অনলাইন মিডিয়ার ক্ষেত্রে ইতিহাস হয়ে থাকবে। উল্লেখ্য ২০১২ সালের ১২ সেপ্টেম্বর অনলাইন গণমাধ্যম পরিচালনা (খসড়া) নীতিমালা-২০১২ ঘোষণা করার পর “বাংলাদেশ অনলাইন নিউজ পোর্টাল এ্যাসোসিশেন (বনপা)’র সভাপতি শামসুল আলম স্বপন   সর্বপ্রথম ওই নীতিমালার বিরোধীতা করে আন্দোলনে ডাক দেন । এরই প্রেক্ষিতে ২০১২ সালের ১৫ অক্টোবর সোমবার বিকেল ৩ টায় জাতীয় জাদুঘরের কবি সুফিয়া কামাল মিলনায়তনে ‘‘ ডিজিটাল বাংলাদেশ বিনির্মাণে ডিজিটাল মিডিয়ার ভূমিকা’’ শীর্ষক কর্মশালা ও মুক্ত আলোচনার আয়োজন করা হয়। দুই পর্বে অনুষ্ঠিত কর্মশালায় সকালে প্রধান অতিথি হিসেবে তথ্যমন্ত্রী হাসানুল হক ইনু ও বিকেলে প্রধান অতিথি হিসেবে উপস্থিত ছিলেন বিজ্ঞান ও প্রযুক্তি মন্ত্রণালয়ের প্রতিমন্ত্রী স্থপতি ইয়াফেস ওসমান। অনুষ্ঠানে প্রতিপাদ্য বিষয়ের উপর মূল প্রবন্ধ পাঠ করেন বিজয় সফ্টওয়ারের জনক, আনন্দ বাংলা সংবাদ (আবাস)’র চেয়ারম্যান, ও বনপা’র প্রধান পৃষ্ঠপোষক প্রযুক্তিবিদ মোস্তাফা জববার । উভয় অনুষ্ঠানে সভাপতিত্ব করনে বনপা কেন্দ্রীয় কমিটির সভাপতি শামসুল আলম স্বপন। সার্বিক অনুষ্ঠানটি পরিচালনা করেন, কর্মশালার আহ্বায়ক বনপা’র সাধারণ সম্পাদক মিজানুর রহমান হেলাল । কর্মশালায় তথ্যমন্ত্রী হাসানুল হক ইনু বলেন, বর্তমান গণতান্ত্রিক  সরকার  । জনগণের মতের বাইরে কিছু চাপিয়ে দেবে না।  বনপা’র সভাপতি শামসুল আলম স্বপন সহ-সারা বাংলাদেশের নিউজ পোর্টাল মালিকদের অনুরোধে তথ্যমন্ত্রী অনলাইন গণমাধ্যম পরিচালনা (খসড়া) নীতিমালা-২০১২ বাতিল ঘোষণা করেন।ওই কর্মশালায় তিনি জাতীয় গণমাধ্যম অনলাইন নীতিমালা জাতীয় কমিটি গঠনেরও ঘোষণা দেন। অনুষ্ঠানে অন্যান্যের মধ্যে বক্তব্য রাখেন, বনপা’র সিনিয়র সহ-সভাপতি সুভাষ সাহা, সহ-সভাপতি রাজু আহম্মেদ দিপু (ঢাকা), সহ-সভাপতি অধ্যাপক আক্তার চৌধুরী (কক্সবাজার) , সহ-সভাপতি কবি মুহিত চৌধুরী ( সিলেট),সহ-সাধারন সম্পাদক বিজয় ঘোষ ( রাজশাহী ), সেলিম ভান্ডারী ( বাঘমারা,রাজশাহী), শিমুল বিশ্বাস ( খুলনা ), আলী কদর পলাশ ( ঢাকা), সোহেল রেজা ( ময়মনসিংহ ), তারেকউজ্জামান খান ( ঢাকা ) প্রমুখ। অনুষ্ঠানটি সরাসরি রেডিও ব্রডকাষ্ট করেন বনপা’র কেন্দ্রীয় সাংগঠনিক সম্পাদক বিডি২৪লাইভ এর এডিটর ইন চীফ আমিরুল ইসলাম আসাদ। তথ্যমন্ত্রী ২০১২সালের ৫ নভেম্বর ১৪ সদস্য বিশিষ্ট  জাতীয় গণমাধ্যম অনলাইন নীতিমালা জাতীয় কমিটি গঠন করেন। 
undefined

স্কুল ছাত্র সাঈদকে গলায় রশি পেঁচিয়ে হত্যা করা হয়:আদালতে গেদার রোমহর্ষক বর্ণনা
অপরাধের ঘটনাপ্রবাহে কনস্টেবল এবাদুরের সঙ্গে পরিচয় হয়েছিল র‌্যাবের কথিত সোর্স গেদা মিয়ার। রায়নগর এলাকার এক মিনি পতিতালয় উচ্ছেদ ঘটনাকে কেন্দ্র করে এবাদুরের সঙ্গে গেদার সম্পর্ক হয়। সেখানে তাদের মধ্যে ভাগবাটোয়ারা হয়। সেই থেকে এবাদুর, গেদা ও রাকিব এক সুতোয় গাঁথা হয়ে যায়।আদালতে দেয়া জবানবন্দিতে এসব তথ্য জানিয়েছে আতাউর রহমান গেদা মিয়া। কিন্তু আদালতে তার অপরাধের খতিয়ান তেমনটি জানায়নি সে। গেদার কারণে অতিষ্ঠ ছিল এলাকার মানুষ। পুলিশ ও র‌্যাবের দাপট দেখিয়ে সে একের পর এক অপরাধ কর্মকাণ্ড ঘটিয়েছে রায়নগর, ঝেরঝেরিপাড়া এলাকায়। ওই এলাকায় কয়েকটি বাসায় গোপনে মিনি পতিতালয় খোলা হয়েছিল। এসব দেখভাল করতো গেদা নিজেই। বন্দরবাজার এলাকায় মাদক ব্যবসা নিয়ন্ত্রণ করতো সে। এর বাইরে বহু মানুষের কাছ থেকে বিভিন্ন কায়দায় লুটে নিয়েছে টাকা। গ্রেপ্তারের ভয় দেখিয়ে সে এসব করে গেছে। র‌্যাব কিংবা পুলিশি ঝামেলা হলেই সবায় চলে যেতো গেদার কাছে। এরপর মোটা অঙ্কের টাকার বিনিময়ে গেদা সব ঝামেলা মিটিয়ে দিতো। মাঝেমধ্যে গেদা তার অপরাধ ঘটনায় নিজ স্ত্রীকেও ব্যবহার করতো। প্রায় দুই মাস আগে শাহী ঈদগাহ এলাকায় গেদা মিয়ার স্ত্রী এক তরুণকে ইভটিজিংয়ের ঘটনায় ফাঁসায়। এ ঘটনার অভিযোগকারী গেদার স্ত্রী। পরে ২০ হাজার টাকার বিনিময়ে ওই ঘটনার দফারফা হয়। পুলিশ কনস্টেবল এবাদুরের সঙ্গে পরিচয়ের প্রসঙ্গ তুলে ধরে আদালতে গেদা জানায়, ‘গত মাসের ২৬ তারিখ আমি, রাকিব, পুলিশের ছেলে রুবেলসহ এলাকার কয়েক লোক কামাল চাচার বাসায় রেইড দিয়ে তৃতীয় তলায় আয়েশাসহ চারজন মহিলা ও একজন পুরুষকে পাই। খবর পেয়ে কনস্টেবল এবাদ এসে এর মধ্যস্থতা করে। সে এয়ারপোর্ট থানার কনেস্টবল। পরের দিনই মহিলাদের বের করে দেয়া হয়। এর পরে এবাদের সঙ্গে আমার পরিচয় ও সখ্য গড়ে ওঠে।’ আদালতে গেদা মিয়া স্কুলছাত্র আবু সাঈদ খুনের ঘটনার রোমহর্ষক বর্ণনা : বর্ণনা ছিল এ রকম- ‘গত বুধবারের আগের বুধবার ১১ তারিখ সকালবেলা আমি বন্দর বাজারে ছিলাম। এবাদ ফোন দিয়ে এতিম স্কুলের সামনে যেতে বলে। সেখানে গিয়ে এবাদ, মাছুম ও রাকিবকে পাই। এবাদ জানায়, একটা ছেলেকে অপহরণ করা হবে। মুক্তিপণ হিসেবে যে টাকা পাওয়া যাবে তার একটা ভাগ আমাকে দেয়া হবে। আমার দায়িত্ব ছিল বাইরের খবরাখবর রাখা। তখন সাঈদ আইসক্রিম কিনতে দোকানে আসে। তাকেই অপহরণ করা হবে। এবাদ এ কথা জানালে আমি এলাকার লোক হওয়ায় সবাই আমাকে চিনবে- এ কথা বলে আমি সেলুনের সামনে চলে যাই। এবাদরা তিনজন সাঈদের সঙ্গে কথা বলে বলে এবাদের বাসায় নিয়ে যায়। এবাদের পুরো বিল্ডিং খালি। বাসায় সে শুধু একা। পরিবার শ্বশুরবাড়ি। একটু পর আমি এবাদের দোতলার বাসায় যাই। গিয়ে সাঈদের মুখ, হাত বেঁধে ফেলি। একটি পুরনো মডেলের নকিয়া মোবাইলের মাধ্যমে (যার মধ্যে এয়ারটেলের সিম ছিল) এবাদরা তিনজন কারও সঙ্গে যোগাযোগ করে পাঁচ লাখ টাকা মুক্তিপণ দাবি করে। বিকালের দিকে আমরা বাড়ির দরজায় তালা লাগিয়ে বেরিয়ে যাই। আমাকে খবরাখবর রাখতে বলে তারা চলে যায়। আমি বাসায় চলে যাই।’ আদালতে গেদা আরও জানায়, ‘পরের দিন সকালবেলা সাঈদের মামা আমাকে ফোন দিয়ে বলেন, সাঈদ হারিয়ে গেছে। আমি র‌্যাবের সোর্স, তাদের সাহায্য করতে বলে। ১০টায় তাদের বাসায় যাই। সেখানে চা খাই। তখন এয়ারটেলের ওই নম্বর থেকে দুটি মেসেজ সাঈদের মামা জয়নালের মোবাইলে আসে। দ্রুত টাকা দেয়ার জন্য এবং টাকা দেয়ার লোকেশন তারা জানাবে বলে ওই টেক্সে উল্লেখ করা হয়েছে বলে জয়নাল ভাই আমাকে জানায়। আমি জয়নাল ভাই ও সাঈদের এক নানাকে নিয়ে জালালাবাদ ফুলকলির দোকানে র‌্যাবের সঙ্গে দেখা করি। সেখানে কথাবার্তা বলে এলাকায় চলে আসি। জয়নালদের থেকে আলাদা হয়ে ওই মোবাইল নম্বরে ফোন করি। এবাদ নম্বরটি ব্যবহার করছিল। ফোন রিসিভ করে সে কোন কথাই বলেনি। আমি জানাই যে টাকা দিতে পার্টি প্রস্তুত আছে। ছেলেকে ছেড়ে দিলেই টাকা পাওয়া যাবে। তাকে অনুনয় বিনয় করে বলি নইলে আমি ফেঁসে যাবো। এটি আমার এলাকার ঘটনা। প্রায় ১০ মিনিট কল ধরেছিল এবাদুর। কিন্তু কোন কথাই বলেনি। পরে কয়েকবার কল করি। তাও প্রায় ৫ মিনিট কল রিসিভ করে আমার কথা শোনে কিন্তু ওপার থেকে কোন কথা বলেনি। আমার মোবাইলে সব রেকর্ড হয়ে গেছে। তা পুলিশকে দিয়েছি।’ গেদা জানায়, ‘এবাদরা টাকার জন্য কোথাও যায়। আমি এলাকাতেই ছিলাম। বিকালবেলা এবাদ ফোন করে বাসায় যেতে বলে বাসায় মূল গেটে কামাল চাচা ও খাটো লোকটাকে দেখি। এবাদের রুমে গিয়ে এবাদ, মাসুম ও রাকিবকে দেখি। তারা খুব তর্কাতর্কি করছিল। তা থেকে জানতে পারি, সাঈদের আত্মীয়স্বজনরা টাকা দেয়নি। পুলিশে জানিয়ে দেয়ায় তারা ফেরত এসেছে। একপর্যায়ে সাঈদকে মেরে ফেলার সিদ্ধান্ত নেয়। এবাদ সাঈদের গলায় রশি পেঁচিয়ে ধরে। আমি গলা চেপে ধরি। মাছুম হাত ও রাকিব পা চেপে ধরে থাকে। একটু পরেই সাঈদ মারা যায়। বাইরের অবস্থা দেখার ও খবরাখবর নেয়ার জন্য আমি চলে যাই। তারা তিনজন লাশের ব্যবস্থা করার কথা বলে। সমস্যা হলে আমাকে জানানোর কথা হয়।’ গেদা খুন-পরবর্তী ঘটনার বিবরণ দিয়ে জানায়, ‘পরের দিন শুক্রবার সকালবেলা আমি সাঈদের মামা ও নানাদের নিয়ে শাহী ঈদগাহে র‌্যাবের সঙ্গে দেখা করি। সারাদিন এলাকায় থাকি। রাতে এবাদ ফোন দিয়ে বাসায় যেতে বলে। বাসায় গেলে লাশ সরাতে হবে। গাড়ি ভাড়া করার কথা বলে এবাদ হুকুম দেয়। এত রাতে গাড়ি কোথায় পাবো বললে সে জানায় যেখান থেকে পারা যায় বলে আমাকে পাঠিয়ে দেয়। খোঁজ করেও সুবিধামতো কোন গাড়ি ওই রাতে পাইনি। সিদ্ধান্ত হয় দিনের বেলা লাশ সরানো যাবে না, রাতের বেলা ব্যবস্থা নিতে হবে। তাই শনিবার এলাকায় থাকি। রাত ১০টায় ফোন আসে। থানায় গিয়ে দেখি এবাদকে গ্রেপ্তার করা হয়েছে। আমাকে থানা থেকেই গ্রেপ্তার করা হয়। স্যার আল্লাহ আছে, বিচার করবেন। আমি যা জানি তা বলেছি।’ 
murder

সেই বাধঁনের পর এবার বাাংলা বর্ষবরণ অনুষ্ঠানে ঢাবি ক্যাম্পাসে তরুণীকে বিবস্ত্র করে উল্লাস: ছাত্র ইউনিয়নের আলটিমেটাম
সেই বাঁধনের কথা নিশ্চই পাঠকরা ভুলে যাননি ? ঢাকা বিশ্ববিদ্যালয় ক্যাম্পাসে ২০০০ সালের ৩১ ডিসেম্বর ইংরেজি নববর্ষের রাতে শাওন আকতার বাধান নামে এক নারীকে বিবস্ত্র করা হয়েছিলো। তখনও পুলিশ ছিলো নীরব। এ নিয়ে মামলা হলেও আসামিরা সবাই মুক্তি পেয়েছিলো। কারন বিবস্ত্রকারীরা ছিল প্রভাবশালী। তাদের প্রবল চাপের কারনে বাঁধন নিজেই দেশ ছেড়ে চলে যান। এবার ২০১৫ সালে আবার পহেলা বৈশাখে ঢাকা বিশ্ববিদ্যালয়ের বর্ষবরণ অনুষ্ঠানে এসে বিবস্ত্রকরণের শিকার হয়েছেন বেশ কিছু নারী। বিশ্ববিদ্যালয় প্রশাসনের নিরব ভূমিকা ও পুলিশ প্রশাসনের নিষ্ক্রিয় অবস্থানের কারণে এ ঘটনা ঘটেছে বলে দাবি করেছে বাংলাদেশ ছাত্র ইউনিয়ন। প্রত্যক্ষদর্শীরা জানায়, বর্ষবরণ উৎসবে মঙ্গলবার সন্ধ্যার পর বিশ্ববিদ্যালয়ের টিএসসি এলাকায় সংঘবদ্ধ একদল যুবক নারীদের শ্লীলতাহানি ঘটায়। তারা বলেন, টিএসসি ও সোহরাওয়ার্দী উদ্যানের গেইটে কয়েকজন নারীর শ্লীলতাহানির চেষ্টা চালায় ৩০-৩৫ জনের ওই যুবকের দল। তারা অনেকের শাড়ি ধরে টান এবং শরীরে হাত দেওয়ার মত ন্যক্কারজনক কাজ করছিল। এক পর্যায়ে এই দলটি টিএসসির সম্মুখ ভাগ সোহরাওয়ার্দীর গেটে এক তরুণীকে বিবস্ত্র করে উল্লাস করতে থাকে। সেটি দেখে ছাত্র ইউনিয়নের ঢাবি সভাপতি নেতা লিটন নন্দীসহ বেশ কয়েকজন মেয়েটিকে উদ্ধারে এগিয়ে যান। এ সময় ওই যুবকরা তাকেসহ বেশ কয়েকজনকে পিটিয়ে গুরুতর আহত করে। এদের মধ্যে লিটন নন্দীর ডান হাত ভেঙে গেছে বলে তিনি সাংবাদিকদের জানিয়েছেন। লিটন নন্দী বলেন, ‘সোহরাওয়ার্দী উদ্যান থেকে যখন সবাই বের হচ্ছিল, তখন গেটে থাকা বহিরাগত ওই যুবকরা নারীদের শ্লীলতাহানি ঘটায়।’ তিনি বলেন, ‘২০-২৫ জন যুবক এক নারীর শ্লীলতাহানি ঘটানোর সময় বাঁচাতে গিয়ে তিনি পড়ে যান। তাকে উদ্ধার করতে গেলে ওই যুবকরা আমার ওপর চড়াও হয়। তাদের ধাক্কাধাক্কিতে আমিও পড়ে যাই।’ পড়ে গিয়ে ডান হাত ভেঙে গেছে লিটন নন্দীর। তবে ওই নারীকে উদ্ধার করে নিজের পাঞ্জাবি জড়িয়ে দিয়েছেন লিটন। পরে ঢাকা মেডিকেল কলেজ হাসপাতালে গিয়ে চিকিৎসা নেন তিনি। এ ঘটনায় বিশ্ববিদ্যালয়ের ভারপ্রাপ্ত প্রক্টর আমজাদ আলী বলেছেন, ‘এ ধরনের ঘটনার কথা শুনেছি, বেশ কয়েকজনের শ্লীলতাহানি হয়েছে। পুলিশকে বলেছি, জড়িতদের খুঁজে বের করতে।’তিনি জানান, ‘বিশ্ববিদ্যালয় প্রশাসনের পক্ষ থেকে পুলিশকে বলা হয়েছিল- বিকেল চারটার মধ্যে উদ্যানের গেট বন্ধ করে দিতে। কিন্তু সেটা করা হয়নি।’ এ ঘটনায় শাহবাগ থানার ওসি সিরাজুল ইসলাম বলেন, ‘বিশ্ববিদ্যালয় ক্যাম্পাসে বিক্ষিপ্তভাবে কয়েকটি ঘটনা ঘটেছে। পুলিশ লাঠিচার্জ করেও যুবকদের নিবৃত্ত করতে পারেনি। এদিকে, বিশ্ববিদ্যালয় প্রশাসনের নিরব ভূমিকা ও পুলিশ প্রশাসনের নিষ্ক্রিয় অবস্থানের কারণে এ ঘটনা ঘটেছে বলে দাবি করেছে বাংলাদেশ ছাত্র ইউনিয়ন। সাত দিনের মধ্যে জড়িতদের বিরুদ্ধে ব্যবস্থা নিতে প্রশাসনকে আলটিমেটাম এঘটনায় আগামী সাত দিনের মধ্যে জড়িতদের বিরুদ্ধে ব্যবস্থা নিতে প্রশাসনকে সময় বেঁধে দিয়েছে তারা। একইসঙ্গে ঘটনার সময় ওই এলাকায় কর্তব্যরত পুলিশদের বিরুদ্ধেও যথাযথ ব্যবস্থা নেওয়ার দাবি জানিয়েছে বাংলাদেশ ছাত্র ইউনিয়ন।  তারা হুমকি দিয়ে বলেছে, যদি ব্যবস্থা নেওয়া না হয়, তাহলে পুরো বিশ্ববিদ্যালয় প্রশাসনকে পদত্যাগ করতে হবে। বুধবার দুপুরে ঢাকা বিশ্ববিদ্যালয় (ঢাবি) মধুর ক্যান্টিনে এক সংবাদ সম্মেলনের মাধ্যমে এ দাবি জানানো হয়। সংবাদ সম্মেলনে ছাত্র ইউনিয়নের সভাপতি হাসান তারেক বলেন, গতকাল মঙ্গলবার ৩০-৩৫ জন যুবক প্রকাশ্যে নারীদের যে যৌনহয়রানি করেছে সেটি অত্যন্ত ন্যক্কারজনক। বিষয়টি বিশ্ববিদ্যালয় প্রশাসনকে জানানো হলেও তারা যথাযথ পদক্ষেপ নেয়নি, যা পরিস্থিতিকে নাজুক করে ফেলে। এ সময় ছাত্র ইউনিয়নের নেতা-কর্মীরা এগিয়ে গেলে সংগঠনের ঢাবি সভাপতি লিটন নন্দী, রমনা থানার সাধারণ সম্পাদক অমিত দেসহ বেশ কয়েকজন নেতা-কর্মী ওই যুবকদের হামলায় আহত হন। তিনি বলেন, বিষয়টি বিশ্ববিদ্যালয় প্রশাসন ও পুলিশ প্রশাসনকে জানালে তারা দায়সারা বক্তব্য প্রদানের মাধ্যমে একে অপরের ওপর দায়ভার চাপানোর চেষ্টা করছেন। টিএসসি ও মিলন চত্বরে টহলরত পুলিশের অবস্থানের কাছাকাছি জায়গায় এ ঘটনা ঘটে, যেখানে পুলিশের কন্ট্রোল রুম ও সিসি ক্যামেরা ছিল। তা সত্ত্বেও পুলিশ ব্যবস্থা নিতে গড়িমসি করে। এসময় তারা অবিলম্বে এ ঘটনার সঙ্গে জড়িতদের বিরুদ্ধে আগামী সাত দিনের মধ্যে যথাযথ ব্যবস্থা নিতে প্রশাসনের প্রতি দাবি জানান। ব্যবস্থা না নেওয়া না হলে কঠোর কর্মসূচি পালন করা হবে। এর আগে প্রগতিশীল ছাত্রজোট ও ছাত্র ইউনিয়ন পৃথক পৃথক ব্যানারে ঢাবি ক্যাম্পাসে প্রতিবাদী বিক্ষোভ মিছিল বের করে। মিছিল মধুর ক্যান্টিন থেকে শুরু হয়ে ক্যাম্পাসের গুরুত্বপূর্ণ সড়ক প্রদক্ষিণ করে মধুর ক্যান্টিনে এসে শেষ হয়। 
sexual harrasment

জাবিতে পহেলা বৈশাখে যৌন হয়রানি,ছাত্রলীগের ৫ নেতা-কর্মী বহিষ্কার
পহেলা বৈশাখে জাহাঙ্গীরনগর বিশ্ববিদ্যালয়ের এক আদিবাসী ছাত্রীকে যৌন হয়রানির ঘটনায় সম্পৃক্ততার অভিযোগে ছাত্রলীগের ৫ নেতা-কর্মীকে সাময়িক বহিষ্কার করেছে বিশ্ববিদ্যালয় শাখা ছাত্রলীগ। বৃহস্পতিবার (১৬ এপ্রিল) বিকেলে বিশ্ববিদ্যালয় শাখা ছাত্রলীগের সভাপতি মাহমুদুর রহমান ও সাধারণ সম্পাদক রাজিব আহমেদ স্বাক্ষরিত এক সংবাদ বিজ্ঞপ্তিতে এ তথ্য জানানো হয়। সাময়িক বহিষ্কৃতরা হলেন- শাখা ছাত্রলীগের কার্যকরী সদস্য নিশাত ইমতিয়াজ বিজয় (জার্নালিজম অ্যান্ড মিডিয়া স্টাডিজ বিভাগ, ৪২তম ব্যাচ), শহীদ সালাম বরকত হল শাখা ছাত্রলীগের প্রচার সম্পাদক নাফিজ ইমতিয়াজ (রসায়ন বিভাগ, ৪২ তম ব্যাচ), ছাত্রলীগকর্মী আবদুর রহমান ইফতি (নৃবিজ্ঞান বিভাগ, ৪৩তম ব্যাচ), রাকিব হাসান (ভূগোল ও পরিবেশ বিভাগ, ৪৩তম ব্যাচ) এবং নুরুল কবীর (নৃবিজ্ঞান বিভাগ, ৪৩তম ব্যাচ)। এরা সবাই শহীদ সালাম বরকত হলের শিক্ষার্থী। এ ঘটনার তীব্র নিন্দা ও ক্ষোভ জানিয়ে দোষীদের দৃষ্টান্তমূলক শাস্তি দাবি করেছে ছাত্রলীগ। একই সঙ্গে প্রাথমিকভাবে অভিযুক্তদের আগামী ২৪ ঘণ্টার মধ্যে শাস্তি দেওয়ার জন্য বিশ্ববিদ্যালয় প্রশাসনকেও অনুরোধ জানায় সংগঠনটি। পহেলা বৈশাখে বিভাগের অনুষ্ঠান শেষে রাত ৮টার দিকে বিভাগের এক বন্ধুকে সঙ্গে নিয়ে প্রীতিলতা হলে ফিরছিলেন ওই ছাত্রী। ক্যাম্পাসের পরিবহন চত্বর সংলগ্ন চৌরঙ্গীতে আসার পর পাঁচজন ছেলে কথা বলার তাদের দাঁড় করায়। এক পর্যায়ে তাদের একজন ওই ছাত্রীর ব্যাগ ছিনিয়ে নিয়ে পার্শ্ববর্তী জঙ্গলে ঢুকে যায়। পরে ব্যাগ উদ্ধারে গেলে যৌন হয়রানির শিকার হন। এ সময় তার সঙ্গে থাকা বন্ধুকেও মারধর করা হয়।পরে ওই ছাত্রী প্রক্টর বরাবর লিখিত অভিযোগে এসব তথ্য জানিয়ে বিচার দাবি করেন। 
sexual harrasment

বর্ষবরণে যৌন হয়রানির ঘটনায় হাইকোর্টের স্বতঃপ্রণোদিত রুল
বর্ষবরণের দিন ঢাকা বিশ্ববিদ্যালয় এলাকায় কয়েকজন নারীকে যৌন হয়রানির ঘটনায় স্বতঃপ্রণোদিত হয়ে রুল দিয়েছেন হাইকোর্ট। বিচারপতি কাজী রেজা-উল হক ও বিচারপতি আবু তাহের মো. সাইফুর রহমানের সমন্বয়ে গঠিত হাইকোর্ট বেঞ্চ বৃহস্পতিবার এ রুল দেন। স্বরাষ্ট্র সচিব, পুলিশের মহাপরিদর্শক, ঢাকা বিশ্ববিদ্যালয়ের ভিসি, ঢাকা মহানগর পুলিশের কমিশনার, পুলিশের রমনা জোনের ডিসি ও শাহবাগ থানার ওসিকে চার সপ্তাহের মধ্যে রুলের জবাব দিতে হবে। গত মঙ্গলবার সন্ধ্যায় বর্ষবরণের অনুষ্ঠানের মধ্যেই ঢাকা বিশ্ববিদ্যালয়ের টিএসসি ও সোহরাওয়ার্দী উদ্যানের গেইটে সংঘবদ্ধ একদল যুবক নারীদের যৌন হয়রানি করে। নারীদের ওপর  হামলা ঠেকাতে গিয়ে হাত ভেঙে যায় ছাত্র ইউনিয়নের ঢাকা বিশ্ববিদ্যালয় শাখার সভাপতি লিটন নন্দীর। 
sexual harrasment

যৌন হয়রানির প্রতিবাদ করায় বিশ্ববিদ্যালয়ের ছাত্রীকে প্রকাশ্যে জুতাপেটা
শাহজালাল বিজ্ঞান ও প্রযুক্তি বিশ্ববিদ্যালয়ে ছাত্রলীগের এক কর্মীর বিরুদ্ধে বিশ্ববিদ্যালয়ের এক ছাত্রীকে যৌন হয়রানির অভিযোগ পাওয়া গেছে। এর প্রতিবাদ করায় ছাত্রীটিকে প্রকাশ্যে জুতাপেটা করেন অভিযুক্ত ওই ছাত্রলীগ কর্মী।বিশ্ববিদ্যালয়ের ভারপ্রাপ্ত প্রক্টর মো. এমদাদুল হক এ ঘটনার সতত্য নিশ্চিত করেছেন। প্রত্যক্ষদর্শীরা জানান, রবিবার সন্ধ্যায় অর্থনীতি বিভাগের স্নাতকোত্তর শ্রেণীর ওই ছাত্রী তার বন্ধুদের সঙ্গে গল্প করছিলেন। এসময় ব্যবসা প্রশাসন বিভাগের ২০০৮-০৯ শিক্ষাবর্ষের ছাত্র ও ছাত্রলীগ কর্মী রিফাত আদনান পাপন তার সাথে যৌন হয়রানিমূলক আচরণ করেন। এর প্রতিবাদ করায় এক পর্যায়ে ছাত্রীটিকে জুতা দিয়ে পেটাতে থাকেন পাপন। এসময় আশপাশের শিক্ষার্থীরা এগিয়ে এসে ওই ছাত্রীকে উদ্ধার করেন। যৌন হয়রানি ও মারধরের বিষয়টি ওই ছাত্রী নিজ বিভাগের প্রধান প্রফেসর হাসানুজ্জামান শ্যামল এবং যৌন হয়রানি ও নিপীড়ন নিরোধ কেন্দ্রের আহবায়ক প্রফেসর ইয়াসমিন হককে মৌখিকভাবে অবহিত করেছেন। ভারপ্রাপ্ত প্রক্টর এমদাদুল হক বলেন, বিষয়টি জানার সঙ্গে সঙ্গে আমি ওই ছাত্রীর সঙ্গে মোবাইল ফোনে কথা বলে তার সার্বিক নিরাপত্তার বিষয়টি নিশ্চিত করেছি এবং তাকে লিখিতভাবে অভিযোগ জানাতে বলেছি। লিখিত অভিযোগ পেলে ওই ছাত্রের বিরুদ্ধে বিধি অনুযায়ী ব্যবস্থা নেওয়া হবে বলে জানান তিনি। রিফাত আদনান পাপন ক্যাম্পাসে দোকান ভাঙচুর ও এক বিদেশি শিক্ষার্থীকে মারধরের অভিযোগে এর আগে দুইবার বিভিন্ন মেয়াদে বিশ্ববিদ্যালয় থেকে বহিষ্কৃত হয়েছিলেন। তিনি ব্যবসায় প্রশাসন বিভাগের ২০০৮-০৯ শিক্ষাবর্ষের ছাত্র। 
sexual harrasment

অবশেষে ছাত্রী নির্যাতনকারী পাপন গ্রেফতার
অবশেষে ছাত্রী নির্যাতনকারী শাহজালাল বিজ্ঞান ও প্রযুক্তি বিশ্ববিদ্যালয়ের সেই ছাত্রকে গ্রেফতার করা হয়েছে। গ্রেফতারকৃত ছাত্র রিফাত আদনান পাপন বিশ্ববিদ্যালয়ের ব্যবসায় প্রশাসন বিভাগের ২০০৮-০৯ শিক্ষাবর্ষের শিক্ষার্থী। মঙ্গলবার সন্ধ্যা ৬টার দিকে থেকে তাকে গ্রেফতার করে জালালাবাদ থানা পুলিশ। গ্রেফতারের বিষয়টি নিশ্চিত করে জালালাবাদ থানা ভারপ্রাপ্ত কর্মকর্তা আখতার হোসেন জানান,বিশ্ববিদ্যালয় প্রশাসনের  সুপারিশের ভিত্তিতে এক ছাত্রীকে যৌন হয়রানির অভিযোগে তাকে গ্রেফতার করা হয়েছে। এদিকে গত সোমবার পাপনের বিরুদ্ধে অর্থনীতি বিভাগের একই শিক্ষা বর্ষের ওই ছাত্রী ভারপ্রাপ্ত প্রক্টরের কাছে যৌন হয়রনির লিখিত অভিযোগ দেন। এই ঘটনায় পাপনকে কারণ দর্শানোর নোটিশ দেয় ভারপ্রাপ্ত প্রক্টর। দুই কার্য দিবসের মধ্যে জবাব দিতে বলা হয়েছে। ভারপ্রাপ্ত প্রক্টর এমদাদুল হক বিষয়টি নিশ্চিত করেন। গ্রেফতারের পূর্বে পাপন সাংবাদিকদের জানান,রোববার সন্ধ্যায় প্রধান ফটকের সামনে ওই মেয়ে আমার মা’কে নিয়ে অশালীন মন্তব্য করলে আমি তার দিকে জুতা ছুঁড়ে মারি। যৌন হয়রানির অভিযোগটি সম্পূর্ণ মিথ্যা বলে তিনি দাবি করেন। উল্লেখ্য, রিফাত আদনান পাপন ক্যাম্পাসের দোকান ভাংচুর ও চাঁদাবাজি এবং নেপালী শিক্ষার্থীকে মারধোরের অভিযোগে এর আগে যথাক্রমে দুই বার বিশ্ববিদ্যালয় থেকে বহিষ্কৃত হয়েছিল। 
sexual harrasment

প্রেম প্রত্যাখ্যান: স্কুল ফটকেই এসএসসি পরীক্ষার্থী ছাত্রীকে ছুরিকাঘাতে হত্যা
প্রেমের প্রস্তাব প্রত্যাখ্যান করায় গাজীপুরের কালিয়াকৈরে এক স্কুল ছাত্রীকে ছুরিকাঘাত করে হত্যা করা হয়েছে। মঙ্গলবার দুপরে কালিয়াকৈরের বোর্ডঘর এলাকায় ছাত্রীটির স্কুলের সামনে এ ঘটনা ঘটে। পুলিশ ঘাতক যুবককে আটক করেছে। নিহত স্কুল ছাত্রীর নাম কবিতা দাস (১৪)। সে এবারের এসএসসি পরীক্ষার্থী ছিল। স্কুলে এখন টেস্ট পরীক্ষা চল​ছে। আজ দুপুর দেড়টায় তার হিসাব বিজ্ঞান পরীক্ষা ছিল। কবিতার বান্ধবীদের সঙ্গে কথা বলে তার পরিবার জানায়, পরীক্ষা দিতে বেলা ১টার দিকে কবিতা স্কুল গেটের সামনে পৌঁছায়। এ সময়ে আগে থেকে ওত পেতে থাকা বিক্রম স্কুল গেটের সামনে কবিতার গতিরোধ করে। সেখানে তাদের মধ্যে কথা-কাটাকাটি হয়। একপর্যায়ে কবিতাকে ছুরিকাঘাত করা হয়। এ সময় আশপাশের লোকজন ও স্কুলের শিক্ষকেরা এসে বিক্রমকে আটক করে এবং কবিতাকে উদ্ধার করে কালিয়াকৈর উপজেলা স্বাস্থ্য কমপ্লেক্সে পাঠায়। সেখানে কর্তব্যরত চিকিৎসক তাকে মৃত ঘোষণা করেন। সে স্থানীয় বোর্ডঘর এলাকার বিজয় স্বরণী উচ্চ বিদ্যালয়ের দশম শ্রেণির ছাত্রী। আটক যুবকের নাম বিক্রম চন্দ্র সরকার । সে সাভারের গণবিশ্ববিদ্যালয়ের বিবিএ ক্লাসের ছাত্র। কালিয়াকৈর থানার ওসি তদন্ত মো: রফিকুল ইসলাম জানান, দুপুর ১টার দিকে বোর্ডঘর এলাকার বিজয় স্বরণী উচ্চ বিদ্যালরে ওই ছাত্রী স্কুল থেকে বের হবার পর গেইটের সামনেই বিক্রম ওই ছাত্রীটিকে উপুর্যপুরি ছুরিকাঘাত করে। বুকে, পেটে ও কাধে ছুরিকাঘাতপ্রাপ্ত কবিতাকে সহপাঠি ও স্থানীয়রা উদ্ধার করে কালিয়াকৈর উপজেলা স্বাস্থ্য কমপ্লেক্সে নিলে কর্তব্যরত চিকিৎসক তাকে মৃত ঘোষণা করেন। এদিকে স্থানীয় জনতা বিপ্লবকে ধরে গণধোলাই দিয়ে হাসপাতালে পাঠায়। তিনি বলেন, প্রেম ঘটিত কারণে এ হত্যান্ডের ঘটনা ঘটেছে বলে প্রাথমিকভাবে ধারণা করা হচ্ছে। স্থানীয়রা জানায়, দীর্ঘ দিন ধরে বিক্রম ওই ছাত্রীটিকে প্রেম নিবেদন করে উত্যক্ত করে আসছিল। মেয়েটি বিক্রমের প্রেম প্রস্তাব প্রত্যাখ্যান করে। এক পর্যায়ে বিক্রম ক্ষিপ্ত হয়ে এ হত্যাকান্ড ঘটায়। 
sexual harrasment
murder

প্রতিশোধ নিতেই বাবাকে হত্যার পর মেয়েকে গণধর্ষণ করে খুন : আদালতে খুনির লোমহর্ষক বর্ণনা
খুলনায় বহুল আলোচিত বাবা-মেয়ে হত্যার চারদিনের মাথায় খুনি নিজেই আদালতে সেই লোমহর্ষক ঘটনার বর্ণনা দিলেন। সোমবার আদালতে খুনি লিটন ১৬৪ ধারায় জবানবন্দিতে বলেন, তারা পাঁচজন মিলে পূর্ব পরিকল্পনা অনুযায়ী বাবা ইলিয়াস চৌধুরী (৭০) ও মেয়ে পারভীন সুলতানা (২৬) কে হত্যা করে। খুলনা মহানগর হাকিম আয়শা আক্তার মৌসুমীর আদালতে লিটন আরো বলেন, মেয়েকে ধর্ষণ ও ডাকাতি করতে গিয়েই এই জোড়া খুনের ঘটনা ঘটে। তারা প্রথমে বৃদ্ধ পিতাকে হত্যার পর মেয়েকে ধর্ষণ করে গলায় ফাঁস দিয়ে হত্যা করা হয়। হত্যায় পাঁচজন অংশ নেয়। যৌন হয়রানি করায় পারভীন টিফিন ক্যারিয়ার দিয়ে তাকে আঘাত করায় এর প্রতিশোধ নিতেই পূর্ব পরিকল্পনামতে এ ঘটনা ঘটানো হয়েছে।  খুলনা মেট্রোপলিটন পুলিশের (কেএমপি) মুখপাত্র এডিসি মনিরুজ্জামান মিঠু এ তথ্যের সত্যতা নিশ্চিত করেছেন। লিটনের জবানবন্দির উদ্ধৃতি দিয়ে তদন্তকারী কর্মকর্তা এসআই কাজী বাবুল হোসেন জানান, বাবা ইলিয়াস চৌধুরী ও মেয়ে পারভীন সুলতানা বুড়ো মৌলভীর দরগা সড়কের বাড়িতে গত তিন বছর যাবৎ বসবাস করছে। কিন্তু লিটনসহ স্থানীয় বখাটেরা নানা ভাবে তাদের উত্যক্ত করতো। কেউ মেয়েকে যৌন হয়রানি করতো, আবার কেউ তার বৃদ্ধ বাবার কাছে অর্থ ধার চাইতো। লিটন কয়েক মাস আগে বুড়ো মৌলভীর দরগা সেতুতে পারভীন সুলতানার ওড়না ধরে টান দেয়। এতে ক্ষিপ্ত হয়ে পারভীন নিজের হাতে থাকা টিফিন ক্যারিয়ার দিয়ে তাকে আঘাত করে। এতে সে প্রতিশোধ নেয়ার ষড়যন্ত্র করতে থাকে। এরই অংশ হিসেবে স্থানীয় আরও চার জনকে সাথে নিয়ে মোট ৫ জন ১৯ সেপ্টেম্বর শুক্রবার বিকেল ৪টায় মই দিয়ে দেয়াল টপকে পারভীনদের বাড়িতে প্রবেশ করে। ওই সময় দরজা খোলা থাকায় তারা ঘরে ঢুকে প্রথমেই ইলিয়াস চৌধুরীকে শ্বাসরোধ করে হত্যা করে। তার চিৎকারে পারভীন এগিয়ে গেলে তাকে বিবস্ত্র করে গণধর্ষণ করে হত্যা করা হয়। পরে ঘরের বাইরে সেফটিক ট্যাংকির মধ্যে ফেলে লাশ গুমের চেষ্টা করে তারা। বিকেল ৪টা থেকে গভীর রাত পর্যন্ত এসব ঘটনা ঘটিয়ে তারা চলে আসার সময় আলমারি থেকে নগদ ৮০ হাজার টাকা নিয়ে যায়। এ টাকা পাঁচজনের মধ্যে ভাগাভাগি করে যে যার মত চলে যায়। কিন্তু ঘটনার পর অন্য চারজন আত্মগোপন করলেও লিটন অস্থিরতায় ভুগছিল। যে কারণে সে পালায়নি বলেও আদালতে দাবি করেছে। জবানবন্দি শেষে তাকে খুলনা জেলা কারাগারে প্রেরণ করা হয়েছে। গ্রেফতারকৃত লিটন ঢাকায় ফুটপাথে ফেরি করে মালামাল বিক্রি করে বলে জানা গেছে। জোড়া খুন মামলার তদন্তকারী কর্মকর্তা লবনচরা থানার এসআই কাজী বাবুল হোসেন জানান, বিভিন্ন সোর্সের মাধ্যমে রোববার রাতে নগরীর বুড়ো মৌলভীর মাজার এলাকা থেকে মোঃ লিটনকে (২৮) গ্রেফতার করা হয়। তিনি ওই এলাকার আবুল কালামের ছেলে। এরপর থানায় রেখে জিজ্ঞাসাবাদে সে ঘটনার সাথে জড়িত থাকার কথা স্বীকার করে আদালতে ১৬৪ ধারার জবানবন্দিতে দিতে রাজি হয়। এদিকে, এ মামলার এজাহারভূক্ত আসামি ভ্যান চালক নওয়াব আলীকে (৬০) জিজ্ঞাসাবাদের জন্য সোমবার আদালত ২ দিনের রিমান্ড মঞ্জুর করেছেন। রোববার খুলনা মহানগর হাকিমের আদালতে ৭ দিনের রিমান্ডের আবেদন জানায় পুলিশ। উল্লেখ্য, গত শুক্রবার রাতে নগরীর লবনচরা থানা এলাকার হযরত বুড়ো মৌলভী দরগা এলাকার নিজ বাড়িতে দুর্বৃত্তরা ইলিয়াস চৌধূরী ও তার মেয়ে পারভীন সুলতানাকে শ্বাসরোধ করে হত্যার পর লাশ সেফটিক ট্যাংকির মধ্যে ঢুকিয়ে রাখে। পারভীন সুলতানা এক্সিম ব্যাংক খুলনার কালিবাড়ী শাখায় ক্যাশ কর্মকর্তা ছিলেন। এ ঘটনায় নিহত ইলিয়াস চৌধুরীর ছেলে রেজাউল আলম চৌধুরী বিপ্লব বাদি হয়ে শনিবার রাতে লবনচরা থানায় মামলা দায়ের করেন।মামলায় নওয়াব আলী ও আসলাম। 
sexual harrasment
murder

হবিগঞ্জে স্কুল ছাত্রীকে ধর্ষণের পর ভিডিও ইন্টারনেটে,দুই ধর্যক আটক
হবিগঞ্জে বিকেজিসি সরকারি বালিকা উচ্চ বিদ্যালয়ের অষ্টম শ্রেণীতে পড়ুয়া এক ছাত্রীকে ধর্ষণের পর ভিডিও ইন্টারনেটে আপলোড করে দেয়া হয়েছে। মঙ্গলবার ঘটনার নায়ক দুই যুবককে গ্রেফতার করেছে পুলিশ। এ ঘটনায় একটি মামলাও দায়ের করা হয়েছে। পুলিশ ও স্থানীয়রা জানায়, হবিগঞ্জ শহরতলীর আনোয়ারপুর গ্রামের বাসিন্দা বিকেজিসি সরকারি বালিকা উচ্চ বিদ্যালয়ের অষ্টম শ্রেণীর এক ছাত্রীকে ১৭ জুন স্কুল ছুটির পর পিটিআই পরীক্ষণ বিদ্যালয়ের সামনে থেকে জোরপূর্বক ধরে নেয় ৪ যুবক। তারা একটি নির্জন স্থানে নিয়ে ওই ছাত্রীকে ধর্ষণ করে।  এ সময় বিষয়টির ভিডিও চিত্র ধারণ করা হয়। ওই ভিডিও দেখিয়ে পরে সর্বশেষ ৬ সেপ্টেম্বর মেয়েটিকে ফের যৌন নিপীড়নের প্রস্তাব দেয়। কিন্তু মেয়েটি তাতে রাজি হয়নি। এতে ক্ষিপ্ত হয়ে তারা ভিডিওটি ইন্টারনেটে আপলোড করে দেয়। বিষয়টি ওই ছাত্রী নিজের অভিভাবকদের জানালে তার বাবা বাদী হয়ে সোমবার সদর থানায় একটি মামলা দায়ের করেন। এর প্রেক্ষিতে মঙ্গলবার দুপুরে পুলিশ অভিযান চালিয়ে শহরের বগলা বাজার এলাকা থেকে রাজন দেব (২১) ও নূরুল আমিন মনিরকে (২২) গ্রেফতার করে। এ সময় রাজন দেবের স্টেশনারী দোকান থেকে নিজের ব্যবহৃত কম্পিউটার জব্দ করা হয়। মামলার বাদী ধর্ষিতা ছাত্রীর বাবা জানান, প্রায় ৩ মাস পূর্বে ওই দুই যুবকসহ তাদের কয়েকজন সঙ্গী ছাত্রীটিকে পিটিআই স্কুলের সামনে থেকে ধরে নিয়ে ধর্ষণ করে। তারা ঘটনার ভিডিও ধারণ করে রাখে। ৬ সেপ্টেম্বর পূনরায় তারা ওই ভিডিও দেখিয়ে জিম্মি করে যৌন মিলনের প্রস্তাব দেয়। তাতে সে রাজি না হয়ে পরিবারের সদস্যদের অবগত করলে সোমবার মামলা দায়ের করা হয়। এ ব্যাপারে সদর থানার ওসি মোহাম্মদ নাজিম উদ্দিন জানান, ১৭ জুন মেয়েটিকে জোরপূর্বক পিটিআই স্কুলের সামনে থেকে ধরে নিয়ে গ্রেফতারকৃত ২ জনসহ আরও ২ জন তাকে ধর্ষণের ভিডিও চিত্র ধারণ করে। পরে তা ইন্টারনেটে ছড়িয়ে দেয়। এ ঘটনায় মেয়ের বাবা নারী ও শিশু নির্যাতন এবং তথ্য ও যোগাযোগ প্রযুক্তি আইনে মামলা দায়ের করেছেন। অন্য আসামীদের গ্রেফতারে অভিযান অব্যাহত আছে। মামলাটি তদন্তাধীন রয়েছে। 
sexual harrasment

অধ্যাপক হারুন অর রশিদ স্মরণে সরকারি মহিলা কলেজে শোকসভা
সিলেট সরকারি মহিলা কলেজের দর্শন বিভাগের বিভাগীয় প্রধান অধ্যাপক হারুন অর রশিদ হত্যার ১ বছর উপলক্ষে গতকাল সোমবার দুপুরে কলেজের শিক্ষক মিলায়তনে এক শোকসভা অনুষ্ঠিত হয়। কলেজের অধ্যক্ষ অধ্যাপক  ড. মো নজরুল হক চৌধুরীর সভাপতিত্বে ও বাংলা বিভাগের প্রভাষক মঈন আহমেদ-এর সঞ্চালনে এ সভায় বক্তব্য রাখেন উপাধ্যক্ষ মো. আব্দুল মুজিব, কলেজের শিক্ষক পরিষদের সাধারণ সম্পাদক মো. ফরিদুল আলম, সরকারি আলীয়া মাদ্রাসা ভারপ্রাপ্ত অধ্যক্ষ ড.মাহমুদ ইকবাল, বিসিএস সাধারণ শিক্ষা সমিতির কেন্দ্রীয় যুগ্ম মহাসচিব ও এমসি কলেজের পদার্থবিদ্যা বিভাগের সহকারী অধ্যাপক আবুল আনাম মো. রিয়াজ, দর্শন বিভাগের বিভাগীয় প্রধান সহযোগী অধ্যাপক মো মছব্বীর চৌধুরী, সহকারী অধ্যাপক দেবাশীষ দেবনাথ, রাষ্টবিজ্ঞান বিভাগের সহকারী অধ্যাপক অহিদুর রব, গণিত বিভাগের সহকারী অধ্যাপক ড.অরুন চন্দ্র পাল, সমাজকর্ম বিভাগের প্রভাষক ড. মোহাম্মদ শামীম খান। শিক্ষার্থীদের পক্ষ থেকে বক্তব্য রাখেন দর্শন বিভাগের ১ম বর্ষের জেরিন এবং তাসনিম। দোয়া পরিচালনা করেন রাষ্টবিজ্ঞান বিভাগের সহযোগী অধ্যাপক এএমএম শব্বীর আহমেদ। সভায় বক্তারা অধ্যাপক হারুন অর রশিদ-এর  জীবন নিয়ে আলোচনা করেন এবং শোকসন্তপ্ত পরিবারের প্রতি গভীর সমবেদনা জ্ঞাপন করেন। তারা হারুন অর রশিদ হত্যাকারীদের দ্রুত বিচারের দাবি জানান। সভা পরবর্তী শিক্ষার্থীদের এক মানববন্ধন কলেজের ফটকের সম্মুখে সড়কে অনুষ্ঠিত হয়। উল্লেখ্য, গত বছরের ২১ মার্চ প্রকাশ্য দিবালোকে চৌহাট্টাস্থ নিজ বাসার সামনে দূবৃত্তদের চুরিকাঘাতে মহিলা কলেজের দর্শন বিভাগের বিভাগীয় প্রধান অধ্যাপক হারুন অর রশিদ খুন হন। এ ব্যাপারে কলেজ ছাত্রী সুজিনা আক্তার ও তার প্রেমিক কাওসারসহ ৬ জনকে আসামী করে চার্জশীট দেয়ার প্রক্রিয়া চলছে। 
undefined

আতঙ্কে ৯০ লাখ এটিএম গ্রাহক,বুথে এন্টি স্কিমিং ডিভাইস স্থাপনের নির্দেশ বাংলাদেশ ব্যাংকের
তিনটি ব্যাংকের ৬টি এটিএম বুথে চুরির ঘটনায় আতঙ্ক ছড়িয়ে পড়েছে প্রায় ৯০ লাখ গ্রাহকের মাঝে। চুরির ঘটনার পর সন্দেহভাজন তিন শতাধিক এটিএম কার্ড বাজেয়াপ্ত করেছে বাংলাদেশ ব্যাংক। এমন পরিস্থিতিতে আগামী এক মাসের মধ্যে সব এটিএম বুথে এন্টি স্কিমিং ডিভাইস লাগানোর নির্দেশ দিয়েছে বাংলাদেশ ব্যাংক। সম্প্রতি এটিএম বুথে ঘটে যাওয়া কয়েকটি জালিয়াতির ঘটনার পর তা রোধে আগামী একমাসের মধ্যে বিভিন্ন তফসিলি ব্যাংকের বুথে এন্টি স্কিমিং ডিভাইস স্থাপনের নির্দেশ দিয়েছে নিয়ন্ত্রণকারী কর্তৃপক্ষ বাংলাদেশ ব্যাংক। সোমবার কেন্দ্রীয় ব্যাংকের পেমেন্ট সিস্টেমস বিভাগ এ সংক্রান্ত (ডিএসডি সার্কুলার নং ০১/২০১৬) একটি সার্কুলার জারি করেছে। সার্কুলারে এটিএম (অটোমেটেড টেলার মেশিন) লেনদেন নিরাপদ ও ঝুঁকি মোকাবেলায় প্রয়োজনীয় পদক্ষেপ নিতে দেশে কার্যরত সব তফসিলি ব্যাংকের ব্যবস্থাপনা পরিচালক/ প্রধান নির্বাহী কর্মকর্তাদের নির্দেশ দেয়া হয়েছে। সম্প্রতি কয়েকটি এটিএম বুথে কার্ড স্কিমিং ও পিন ক্যাপচার ডিভাইস স্থাপন করে গ্রাহকের কার্ডের তথ্য ও পিন নম্বর সংগ্রহ করে জালিয়াতি করে টাকা উত্তোলনের ঘটনা ঘটে। এরপরই এ ধরনের নির্দেশনা দিল কেন্দ্রীয় ব্যাংক। 
theft

নিউজিল্যান্ডকে কাঁদিয়ে আয়েশী জয়ে ফাইনালে ইংল্যান্ড
ওয়ার্ল্ড টি-টোয়েন্টির প্রথম সেমিফাইনালে নিউজিল্যান্ডকে সাত উইকেটে হারিয়ে ফাইনাল নিশ্চিত করলো ইংল্যান্ড। বুধবার দিল্লির ফিরোজ শাহ কোটলা স্টেডিয়ামে টস হেরে ব্যাট করতে নেমে ইংলিশদের ১৫৪ রানের টার্গেট দেয় নিউজিল্যান্ড।জবাবে, ১৭.১ ওভার ব্যাট করে মাত্র তিনটি উইকেট হারিয়ে জয়ের বন্দরে পৌঁছে যায় ইংল্যান্ড। টস জিতে আগে ফিল্ডিংয়ের সিদ্ধান্ত নেন ইংলিশ অধিনায়ক ইয়ন মরগান। কিউইদের হয়ে ব্যাটিং শুরু করেন মার্টিন গাপটিল এবং কেন উইলিয়ামসন। ইনিংসের শুরু থেকে জ্বলে উঠার ইঙ্গিত দিলেও তৃতীয় ওভারের প্রথম বলেই বিদায় নেন ১২ বলে তিনটি বাউন্ডারিতে ১৫ রান করা গাপটিল। ডেভিড উইলির বলে উইকেটের পেছনে জস বাটলারের গ্লাভসবন্দি হন তিনি। ইনিংসের ১১তম ওভারে বিদায় নেন উইলিয়ামসন। মঈন আলির বলে মিডঅফে তুলে মারেন কিউই দলপতি। নিজের বলে নিজেই ক্যাচ নেন মঈন। তিনটি চার আর একটি ছক্কায় ২৮ বলে ৩২ রান করে বিদায় নেন উইলিয়ামসন। আউট হওয়ার আগে মুনরোর সঙ্গে ৭৪ রানের জুটি গড়েন তিনি। এরপর বিদায় নেন মুনরো। ৩২ বলে সাতটি চার আর একটি ছক্কায় ৪৬ রান করে মঈন আলির তালুবন্দি হন তিনি। ইনিংসের ১৪তম ওভারে লিয়াম প্লাঙ্কেটের বলে সাজঘরের পথ ধরেন মুনরো। কোরি অ্যান্ডরসনকে সঙ্গে নিয়ে ২৭ রানের জুটি গড়েন রস টেইলর। ইনিংসের ১৭তম ওভারে আর দলীয় ১৩৪ রানের মাথায় ক্রিস জর্ডানের বলে ইয়ন মরগানের হাতে ধরা পড়েন ৮ বলে ৬ রান করা রস টেইলর। পরের ওভারে কিউই শিবিরে জোড়া আঘাত হানেন বেন স্টোকস। ১৮তম ওভারের তৃতীয় বলে ডেভিড উইলির হাতে ধরা দিতে বাধ্য হন ৩ রান করা লুক রঞ্চি। পরের বলেই ফেরেন ২৩ বলে দুটি চার আর একটি ছক্কায় ২৮ রান করা কোরি অ্যান্ডারসন। তবে, পঞ্চম বলে হ্যাটট্রিক বঞ্চিত হন স্টোকস। ইনিংসের শেষ ওভারে আক্রমণে এসে স্টোকস ফিরিয়ে দেন ৭ রান করা স্যান্টনারকে। ইংলিশদের হয়ে উইলি, জর্ডান, প্লাঙ্কেট আর মঈন আলি একটি করে উইকেট দখল করেন। ৪ ওভারে ২৬ রান দিয়ে সর্বোচ্চ তিনটি উইকেট নেন বেন স্টোকস। কিউইদের ছুঁড়ে দেওয়া ১৫৪ রানের টার্গেটে শুরুটা দুর্দান্ত করেন জেসন রয় ও অ্যালেক্স হেলস। কোরি অ্যান্ডারসনের প্রথম ওভার থেকে চারটি বাউন্ডারির সাহায্যে ১৬ রান তুলে নেন জেসন রয়। দলীয় ৮২ রানের মাথায় ফেরেন হেলস। একটি করে চার ও ছক্কায় ১৯ বলে ২০ রান করে বিদায় নেন তিনি। স্যান্টনারের বলে মুনরোর হাতে ধরা পড়েন ইংলিশ এই ওপেনার। প্রথম ২৬ বল থেকেই দুই ওপেনার তুলে নেন দলীয় ৫০ রান। ৬২ বলে ইংলিশদের দলীয় শতক আসে। ২৬ বলে অর্ধশতকে পৌঁছেন জেসন রয়। ইংলিশদের হয়ে বিশ্বকাপে এটি দ্বিতীয় দ্রুততম হাফ সেঞ্চুরি। এর আগে ২০১২ ওয়েস্ট ইন্ডিজের বিপক্ষে বর্তমান দলপতি ইয়ন মরগান ২৫ বলে অর্ধশতকের দেখা পান। ইনিংসের ১৩তম ওভারে বিদায় নেন জেসন রয়। ইশ সোধির বলে বোল্ড হওয়ার আগে তিনি ৪৪ বল থেকে ১১টি চার আর দুটি ছক্কায় করেন ৭৮ রান। পরের বলেই এলবির ফাঁদে পড়েন দলপতি ইয়ন মরগান। এরপর আর কোনো উইকেট হারাতে হয়নি ইংলিশদের। ২৯ বলে ৪৯ রান করে অবিচ্ছিন্ন জুটিতে দলকে জয় পাইয়ে দেন জস বাটলার ও জো রুট। বাটলার ১৭ বলে দুটি চার আর তিনটি ছক্কায় ৩২ রান করে অপরাজিত থাকেন। আর ২২ বলে তিনটি বাউন্ডারিতে ২৭ রান করে অপরাজিত থাকেন রুট। বৃহস্পতিবার আরেক সেমিফাইনালে মুখোমুখি হবে ভারত ও ওয়েস্ট ইন্ডিজ। বিজয়ী দলের সঙ্গে ফাইনালে দেখা হবে ইংল্যান্ডের। 
sports

সাইবার ক্রাইম বিশেষজ্ঞ জোহাকে খুঁজে পাওয়া যাচ্ছে না
বাংলাদেশ ব্যাংকের রিজার্ভের ডলার চুরির বিষয়ে বক্তব্য দিয়ে আলোচনায় আসা তথ্যপ্রযুক্তিবিদ তানভীর হাসান জোহা নিখোঁজ রয়েছেন। রাজধানীর কচুক্ষেত এলাকা থেকে বুধবার দিনগত রাত ১টার দিকে তাকে অপহরণ করা হয় বলে দাবি করেছেন তার পরিবারের সদস্যরা। এ ব্যাপারে জিডি করতে থানায় থানায় ঘুরে ব্যর্থ হয়ে বাসায় বসে আছেন তারা। জোহার পরিচিতরা জানান, বুধবার অফিস থেকে বাসায় ফেরার সময় রাত ১২টার দিকে স্ত্রীর সঙ্গে ফোনে কথা হয় তার। এর আগে দুইদিন তিনি বাসায় ফেরেননি। অফিস থেকে বের হওয়ার পর সিএনজিতে ওঠেন জোহা। কচুক্ষেত এলাকায় দুই-তিনটি গাড়ি তার সিএনজিকে ঘিরে ধরে। এরপরই অপহৃত হন তিনি। জোহার চাচা মাহবুবুল আলম (বাংলাদেশ টেলিভিশনের সাবেক উপমহাপরিচালক) জানান, বুধবার রাতে বাসায় ফেরার সময় জোহার সঙ্গে তার বন্ধু ছিলেন ইয়ামির আহমেদ। তিনিই ফোন করে জোহার অপহরণের ঘটনা জানান তার পরিবারকে। মাহবুবুল আলম আরো জানান, খবর পাওয়ার পরপরই পুলিশকে জানাতে তারা কলাবাগান থানায় যান। পুলিশ জানায়, অপহরণের এলাকা কাফরুল থানা এলাকায়। সেখানে গেলে কাফরুল থানা পুলিশ তাদের ক্যান্টনমেন্ট থানায় পাঠায়। সেখান থেকে পুলিশ আবার তাদের পাঠায় ভাসানটেক থানায়। তবে ভাসানটেক থানা পুলিশও দাবি করে এই ঘটনাস্থল তাদের এলাকায় পড়ে না। হতাশ হয়ে জোহার স্বজনরা বাসায় ফিরে আসতে বাধ্য হন। তানভীর হাসান জোহা তথ্য ও যোগাযোগ প্রযুক্তি (আইসিটি) মন্ত্রণালয়ের সাইবার নিরাপত্তা বিভাগের ডিরেক্টর (অপারেশন) ছিলেন। তবে এই প্রকল্পটি গত দুই মাস ধরে স্থগিত আছে। সম্প্রতি বাংলাদেশ ব্যাংকের রিভার্জ থেকে হ্যাকিংয়ের মাধ্যমে ডলার সরিয়ে নেওয়ার ঘটনায় তিনি কিছু কথাবার্তা বলেন, যাতে ধরে নেয়া হয় তিনি ওই ঘটনার তদন্তে জড়িত আছেন। গত ১৩ মার্চ দৈনিক কালের কণ্ঠে প্রকাশিত এক প্রতিবেদনে তানভীর হাসান জোহা বলেন, ‘বাংলাদেশ থেকেই হ্যাকিংয়ের ঘটনা ঘটেছে। এখান থেকে এটা কিভাবে হলো এবং ইনফেকশনটা কোথা থেকে কিভাবে ঢুকল, সেটা খোঁজার চেষ্টা চলছে। বাংলাদেশ ব্যাংকের তিনটি আইডি থেকে ফেক ট্রানজেকশনের ঘটনা ঘটেছে। এর ব্যবহারকারীরা নজরদারিতে আছেন বলে জেনেছি। প্রাথমিক তদন্ত প্রতিবেদনও গোয়েন্দা সংস্থার কাছে জমা দেওয়া হয়েছে এবং এখন অন্যান্য বিষয়ে অধিকতর তদন্ত চলছে বলেও জানতে পারছি।’ তানভীর হাসান আরো বলেন, ‘যে তিনটি আইডি থেকে ট্রানজেকশন হয়েছে তা শনাক্ত করা গেছে। এই তিনটি আইডি বাংলাদেশ ব্যাংকের। এখন সেটা কখন, কিভাবে হয়েছে সে সম্পর্কে আরো বিস্তারিত জানতে এই তিনটি আইডির প্রোফাইল পরীক্ষা-নিরীক্ষার কাজ চলছে।’ এর পরদিন তথ্য ও যোগাযোগ প্রযুক্তি (আইসিটি) বিভাগ এক বিজ্ঞপ্তিতে জানায়, তানভীর জোহার সঙ্গে সরকারের কোনো ধরনের সংশ্লিষ্টতা নেই। আইসিটি বিভাগ জানায়, তানভীর জোহা বিভিন্ন সময়ে মিডিয়ায় টকশো-আলোচনায় নিজেকে আইসিটি বিভাগের স্পেশালিস্ট দাবি করে রিজার্ভ চুরির বিষয়ে বিভিন্ন বক্তব্য প্রদান করছেন। তিনি গত বছরে শেষ হওয়া সাইবার সিকিউরিটি অ্যাওয়ারনেস প্রোগামে সংযুক্ত ছিলেন। এরপর থেকে তার সঙ্গে আর কোনো সম্পৃক্ততা নেই। বিজ্ঞপ্তিতে আরো বলা হয়, তানভীর জোহা/তানভীর হাসান জোহা নামের কোনো ব্যক্তির সঙ্গে আইসিটি বিভাগের কোনো ধরনের সংশ্লিষ্টতা নেই এবং আইসিটি বিভাগের সাইবার সিকিউরিটি স্পেশালিস্ট বা সাইবার সিকিউরিটি ফোকাল পয়েন্ট বা সাইবার নিরাপত্তা বিভাগের ডিরেক্টর (অপারেশন) হিসেবেও কর্মরত নন। 
theft

তামিমের সেঞ্চুরিতে ফেবারিটদের বার্তা দিয়ে সুপার টেনে বাংলাদেশ
বৃষ্টি, প্রকৃতির কান্নায় কয়েকদিন ধরে বিষন্ন সময় কাটছিল ধর্মশালার। ব্যাটের প্রলয় নাচনে রোববার সবকিছু ভুলিয়ে দিলেন তামিম ইকবাল। খুনে ব্যাটিংয়ে ঝড় তুললেন ধর্মশালায়। টি-২০ ফরম্যাটে বাংলাদেশের পক্ষে প্রথম সেঞ্চুরি করেছেন তিনি। ওমানকে তুলোধুনো করে দেশের পক্ষে ক্রিকেটের তিন ফরম্যাটে সেঞ্চুরির অনন্য গৌরব অর্জন করেছেন তামিম। তার ব্যাটের দিগন্ত বিস্তৃত হাসির দিনে বিশ্বকাপে নিজেদের প্রাথমিক মিশনও শেষ করেছে বাংলাদেশ। হিমাচল প্রদেশ ক্রিকেট স্টেডিয়ামে রোববার রাতে বৃষ্টি বিঘিœত ম্যাচে ‘পুচঁকে’ ওমানকে ডিএল মেথডে ৫৪ রানে হারিয়েছে বাংলাদেশ। যে জয় বাংলাদেশকে পাইয়ে দিয়েছে টি-২০ বিশ্বকাপের সুপার টেন তথা মূল আসরের টিকিট। যেখানে ‘বি’ গ্রুপে অস্ট্রেলিয়া, নিউজিল্যান্ড, পাকিস্তান ও স্বাগতিক ভারতের বিপক্ষে লড়বে মাশরাফির দল। বিশ্বকাপের প্রথম রাউন্ডের ‘এ’ গ্রুপ থেকে বাংলাদেশ ও ‘বি’ গ্রুপ থেকে আফগানিস্তান মূল পর্বে উন্নীত হয়েছে। তামিমের সেঞ্চুরিতে টসে হেরে ব্যাট করা বাংলাদেশ ২ উইকেটে ১৮০ রান করে। জবাবে ডিএল মেথডে ১২ ওভারে ৯ উইকেটে ৬৫ রান করে ওমান। বাংলাদেশের সেঞ্চুরিয়ান তামিম ম্যাচ সেরা হন। ১৮১ রানের টার্গেটে খেলতে নামা ওমানকে ইনিংসের প্রথম ওভারেই ধাক্কা দেন তাসকিন। দ্বিতীয় বলেই জিসান মাকসুদ (০) মাহমুদউল্লাহর হাতে ক্যাচ দেন। খাওয়ার আলীকে (৮) ফেরান আল-আমিন। ওমান ৭ ওভারে ৪১ রান তুলতেই নামে বৃষ্টি। যদিও ডিএল মেথডে তখন ওমানের দরকার ছিল ৬০ রান। বৃষ্টিতে মিনিট বিশেক বন্ধ থাকার পর আবার শুরু হয় খেলা। পরবর্তীতে ডিএল মেথডে ওমানের টার্গেট দাঁড়ায় ১৬ ওভারে ১৫২। তখন ৫৪ বলে ১১১ রান দরকার ছিল তাদের। ১.২ ওভার খেলা হওয়ার পর আবারও নামে বৃষ্টি। এর মাঝে আদনান ইলিয়াস (১৩) রান আউট হন। আমির কালিম (০) সাকিবের শিকার হন। বন্ধ হওয়ার আগে ওমানের স্কোর ছিল ৪ উইকেটে ৪৫ রান। বৃষ্টিতে আবারও মিনিট বিশেকের বিরতি। এবার ওমানের নতুন টার্গেট ১২ ওভারে ১২০ রান। আমির আলী (৪) স্ট্যাম্পড হন সাকিবের বলে। মাশরাফিকে উইকেট দিয়ে যান জাতিন্দার সিং। তিনি সর্বোচ্চ ২৫ রান করেন। ১১তম ওভারে সাকিব ফেরান মেহরান খান ও সুলতান আহমেদকে। শেষ ওভারে সাব্বিরের শিকার হন লালচেটা। বাংলাদেশের পক্ষে সাকিব ১৫ রানে ৪টি উইকেট নেন। এর আগে তামিম ইকবালের বিস্ফোরক ব্যাটিংয়ে ওমানকে রীতিমতো শাসন করেছে বাংলাদেশ। শুরুতে সৌম্যর যন্ত্রণাক্লিষ্ট ব্যাটিংয়ে পাওয়ার প্লে’র ৬ ওভারের সঠিক ব্যবহার করতে পারেনি টাইগাররা। ৬ ওভারে আসে ২৯ রান। দলীয় ৪২ রানে সৌম্য আউট হওয়ার পরই ক্রমশ ওমানের সঙ্গে নিজেদের দূরত্বটা স্পষ্ট করতে থাকেন তামিম-সাব্বিররা। ২২ বলে ১২ রান করেন সৌম্য। তামিমের ব্যাটে চড়ে ১০ ওভারে আসে ৭০ রান। আমির কালিমের বলে চার মেরে ৩৫ বলে পঞ্চাশ পূর্ণ করেন তামিম হাফ সেঞ্চুরির পর আরও রুদ্রমূর্তি ধারণ করে এ ওপেনারের ব্যাট। হাফ সেঞ্চুরির পরের বলেই হাঁকান বিশাল ছক্কা। অগ্রজ তামিম পারলেও সাব্বির ব্যর্থ হয়েছেন হাফ সেঞ্চুরি করতে। তাদের ৯৭ রানের জুটিটা বিচ্ছিন্ন হয় ১৬তম ওভারে। সাব্বির বোল্ড হন ২৬ বলে ৪৪ রান (৫ চার, ১ছয়) করে। তামিম ‘ধামাকা’ অব্যাহত ছিল গোটা ইনিংস জুড়ে। বিলাল খানের করা ১৯তম ওভারেই তিন ম্যাজিক ফিগারে পৌঁছে যান এ বাঁহাতি। ৬০ বলে টি-২০ তে নিজের ক্যারিয়ার ও বাংলাদেশের পক্ষে প্রথম সেঞ্চুরি করেন তামিম। ৬৩ বলে ১০৩ রানের আনন্দদায়ী ইনিংস খেলে অপরাজিত ছিলেন তিনি। ১০ টি চার ও ৫ টি ছক্কাও মেরেছেন। এ ইনিংসে টি-২০ তে দেশের পক্ষে সর্বোচ্চ রান ও ব্যক্তিগত সর্বোচ্চ ইনিংসের মালিক হয়েছেন। শেষ দিকে ১৭ রান করে অপরাজিত ছিলেন সাকিব। ওমানের খাওয়ার আলী, লালচেটা ১টি করে উইকেট পান। 
sports

বিশ্বনাথে গভীর রাতে অটোরিক্সা চুরি
বিশ্বনাথে গত মঙ্গলবার গভীর রাতে একটি অটোরিক্সা চুরি সংঘটিত হয়েছে বলে খবর পাওয়া গেছে। ঘটনাটি ঘটেছে উপজেলার সদরের জানাইয়া রোডে সুলেমান ভিলা বাসার ভিতরে। জানগেছে, উপজেলা সদরের জানাইয়া রোডে সুলেমান ভিলার গেইটের তালা ভেঙ্গে গভীর রাতে চোরের দল অটোরিক্সা (সিলেট-থ-১১-২৩৮১) চুরি করে নিয়ে যায়। অটোরিক্সা গাড়িটি অনেক খোজাখুজি করে আর পাওয়া যায়নি। এঘটনায় অটোরিক্সা মালিক আল-আমীন বাদি হয়ে বিশ্বনাথ থানা একটি সাধারন ডায়েরী করেছেন। যার নং ৬১৪। অটোরিক্সা চালক জামাল মিয়া বলেন, প্রতি দিনের মত গত মঙ্গল বার গাড়িটি বাসার ভিতরে রেখে চলে আসি। পর দিন সকালে খবর পাই গাড়ি বাসার ভিতরে নেই। অনেক জায়গায় খুজে গাড়িটির সন্ধান পাওয়া যায়নি। আমার ধারনা গাড়িটি চুরি হয়েছে। 
theft

জুড়ীতে মন্দিরের মুর্তি ও পুজা সামগ্রী চুরি
জুড়ী উপজেলার ছোট ধামাই গ্রামের এক পারিবারিক মন্দির থেকে গত সোমবার রাতে তিন কেজি ওজনের মুল্যবান ও দুর্লভ মদন গোপালের মুর্তি ও কৃঞ্চ মৃর্তিসহ পুজা সামগ্রী চুরির খবর পাওয়া গেছে। গ্রামের গৌরাঙ্গ বস্তির প্রধান শিক্ষক মিহির বরণ পাল জানান, তার ব্যক্তিগত মন্দিরের মদন গোপালের মুর্তি, কৃষ্ণ মৃর্তিসহ ও আরো কিছু মূল্যবান পুজা সামগ্রী গত সোমবার রাতে চুরি হয়। খবর পেয়ে স্থানীয় ইউপি চেয়ারম্যান গিয়াস উদ্দিন গত মঙ্গলবার বিকালে ঘটনাস্থল পরিদর্শন করেন। 
theft

ওসমানীনগরের পৃথক দু’টি মামলায় ২ যুবক গ্রেফতার
ওসমানীনগরের পৃথক দু’টি মামলায় দুই যুবক কে গ্রেফতার করা হয়েছে। এরা হলো আনোয়ার মিয়া (২৪) এবং জুনেদ মিয়া (২৫)। ওসমানীনগর থানা সূত্র জানায়, ১৮ এপ্রিল সকাল ৯টায়  থানার প্রথমপাশা গ্রামে পুলিশের একটি টিম সিভিল পোশাকে অভিযান চালিয়ে আনোয়ার মিয়া কে আটক করে। এদিকে,থানার বুরুঙ্গা বাজার থেকে পৃথক অভিযান চালিয়ে একটি দোকান চুরির মামরার এজাহারভূক্ত আসামী হিসাবে জুনেদকে আটক করা হয়। 
capture

সাংবাদিক এম আর মিজানের বাসায় দিনে-দুপুরে দু:সাহসিক চুরি
দৈনিক সিলেট সংলাপ’র সিনিয়র স্টাফ রিপোর্টার এম আর মিজানের বাসায় সোমবার দিনে-দুপুরে দু:সাহসিক চুরি সংঘটিত হয়েছে। এসময় চুরেরা প্রায় দেড় লাখ টাকার মালামাল নিয়ে গেছে।   নগরীর কাজীটুলা এলাকার উচাসড়ক মহল্লার অন্তরঙ্গ ২৮নং বাসায় বিকাল আনুমানিক ৩টার দিকে চুরেরা পিছনের গ্রিল কেটে তালা ভেঙ্গে বাসায় প্রবেশ করে। চোরেরা স্টিলের আলমিরা ভেঙ্গে ৩ ভরি স্বর্ণালংকার, কম্পিউটার ও নগদ ৯ হাজার টাকাসহ কাপড়-চোপড় তাদের সাথে থাকা চটের বস্তায় ভরে পালিয়ে যায়। যাওয়ার পথে চোররা কম্পিউটার ভর্তি ভারী চটের বস্তাটি ফেলে যায়।দিনে কেউ বাসায় ছিলেননা। রাত সাড়ে ৯টার দিকে মিজানের ভাই সুমন কর্মস্থল থেকে বাসায় গিয়ে সবকিছু এলোমেলো দেখে মিজানকে অবগত করেন। মিজান বাসায় পৌঁছে চুরির বিষয়টি বুঝতে পারেন।রাত ১১টার দিকে পুলিশ ঘটনাস্থল পরিদর্শন করেছে।   
theft

সিলেট নগরীর জিন্দাবাজারে অভিনব কায়দা আড়াই কোটি টাকা মূল্যের ৬০০ ভরি স্বর্ণ চুরি
সিলেট নগরীর কেন্দ্রস্থল জিন্দাবাজারে একটি স্বর্ণের দোকান থেকে চোরেরা অভিনব কায়দায় আড়াই কোটি টাকা মূল্যের ৬০০ ভরি স্বর্ণ চুরি করে নিয়ে গেছে। পাশের দোকানের তালা ভেঙে চোরেরা ভেতরে প্রবেশ করে। পরে ভেতর থেকে স্বর্ণের দোকানের দেয়াল কেটে দোকানের সব স্বর্ণ চুরি করে নিয়ে যায়। আজ শুক্রবার সকালে দোকান খুলে চুরির বিষয়টি ধরা পড়ে দোকান মালিকের চোখে।  বৃহস্পতিবার রাতের যে কোন সময় চুরির ঘটনা ঘটেছে বলে ধারণা করা হচ্ছে। পুলিশ জিজ্ঞাসাবাদের জন্য পার্শ্ববর্তী দোকানের এক কর্মচারীকে আটক করেছে। স্বর্ণের দোকান মালিক ও পুলিশ সূত্র জানায়, জিন্দাবাজার হাজারি বিল্ডিংয়ের নিচ তলায় ‘স্বর্ণা জুয়েলার্স’র পাশের ‘মুন সুজ’ নামের দোকানের তালা ভেঙ্গে ভেতরে প্রবেশ করে চোর দল। ওই দোকানের ভেতরের দেয়াল কেটে তারা স্বর্ণের দোকানে প্রবেশ করে স্বর্ণের দোকানের লকার ও শোকেছ ভেঙ্গে ৫৮৬ ভরি স্বর্ণ নিয়ে যায়। স্বর্ণা জুয়েলার্সের মালিক চন্দন দেব জানান, গত ১ মে তিনি দোকানের হিসাব মিলিয়ে সর্বমোট ৫৫৭ ভরি স্বর্ণ লকারে রাখেন। এছাড়া তাদের শোকেছে আরো ২৯ ভরি স্বর্ণের গহনা ছিলো। তিনি জানান, সকালে দোকান খুলে দেখেন লকার ও শোকেছের তালা ভাঙ্গা ও কোনো স্বর্ণ নেই। ঘটনাস্থল পরিদর্শনকারী সিলেট কোতোয়ালি থানার উপপরিদর্শক (এসআই) সোহেল রানা জানান, ঘটনার খবর পেয়ে দুপুর ১২ টার দিকে পুলিশ সেখানে যায়। এ ঘটনায় জিজ্ঞাসাবাদের জন্য পার্শ্ববর্তী মুন সুজের কর্মচারী আলী হোসেনকে আটক করা হয়েছে। চুরির ঘটনায় দোকানমালিক বাদী হয়ে একটি মামলা করেছেন। 
theft

সিলেটে জুয়েলার্সে ডাকাতির রহস্য উদঘাটিত হয়নি : জেলা প্রশাসকের কাছে স্মারকলিপি, নগরীতে মানব বন্ধন
সিলেট নগরীর জিন্দাবাজারের স্বর্ণা জুয়েলার্সে চুরির রহস্য পুলিশ এখনো উদঘাটন করতে পারেনি। মামলার আইও  কোতয়ালডী থানার এস আই সঞ্জিত দাস জানিয়েছেন, তারা মামলার রহস্য উদঘাটনের চেষ্টা চালাচ্ছেন। এদিকে, এ ঘটনায় জুয়েলারী সমিতি আজ সোমবার সিলেটের জেলা প্রশাসকের কাছে স্মারকলিপি দিযেছে। মানব বন্ধন কর্মসূচি পালন করেছে জিন্দাবাজার ব্যবসায়ী ফোরাম। দুপুর ১২টায় মিছিল সহকারে জেলা প্রশাসকের কাছে স্মারকলিপি দেন জুয়েলারী সমিতির নেতৃবৃন্দ। এ সময় জুয়েলারী সমিতির সভাপতি মানিক লাল ঘোষ ও সেক্রেটারী হাজী বাবুল মিয়াসহ বিপুল সংখ্যক ব্যবসায়ী উপস্থিত ছিলেন। তারা অবিলম্বে এ ঘটনার সাথে জড়িতদের গ্রেফতারের দাবি জানান। এছাড়া, জিন্দাবাজার ব্যবসায়ী ফোরামের উদ্যোগে অনতিবিলম্বে জড়িত চোরদের গ্রেফতার এবং চুরি হওয়া স্বর্ণালংকার উদ্ধারের জিন্দাবাজার পয়েন্টে বেলা ১২টা হতে সাড়ে ১২টা পর্যন্ত ৩০ মিনিট নিজ নিজ ব্যবসা প্রতিষ্ঠান বন্ধ রেখে মানববন্ধন কর্মসূচি পালন করে।  মানব বন্ধনে বক্তারা আগামী ১৫ দিনের মধ্যে সদ্য চুরি যাওয়া ঘটনার রহস্য উদঘাটনের দাবি জানিয়েছেন। অন্যথায়  তারা কঠোর কর্মসূচি গ্রহণে বাধ্য হবেন বলে হুঁশিয়ারী উচ্চারণ করেন। ফোরামের সভাপতি  মোঃ লায়েছ উদ্দিনের সভাপতিত্বে ও সাধারণ সম্পাদক মোঃ এহছানুল হক তাহেরের পরিচালনায় স্বাগত বক্তব্য রাখেন ফোরামের সাংগঠনিক সম্পাদক এ.কে.এম.সামসুল হক দিপু। মানববন্ধন চলাকালে একাত্মতা পোষণ করে বক্তব্য রাখেন সিলেট সিটি কর্পোরেশনের ১৬নং ওয়ার্ডের কাউন্সিলর জামাল আহমদ, সিলেট চেম্বার অব কমার্স এন্ড ইন্ডাষ্ট্রি এর সাবেক সভাপতি ফারুক আহমদ মিছবাহ, সাবেক সহ-সভাপতি জিয়াউল হক, সাবেক পরিচালক আবু বকর হিরন, মহাজন পট্টিস্থ মেসার্স আরাফাত এন্টারপ্রাইজের স্বত্ত্বাধিকারী তারেক আহমদ, সনির ডিস্ট্রিবিউটার লতিফ সেন্টার ব্যবসায়ী সমিতির প্রধান উপদেষ্টা নুরুল ইসলাম, ন্যাপ সিলেট জেলা শাখার আহবায়ক মোঃ ইসহাক আলী, মেসার্স এম এম এন্টারপ্রাইজের সৈয়দ হাছিন আহমদ মিন্টু প্রমুখ। প্রসঙ্গত, গত বৃহস্পতিবার দিবাগত রাতে স্বর্ণা জুয়েলার্স থেকে ৩৮৫ ভরি স্বর্ণ চুরি হয়। এ ঘটনায় থানায় মামলা হয়েছে। পুলিশ পার্শ্ববর্তী মুন সুজের দুই কর্মচারীকে আটক করে জিজ্ঞাসাবাদ করছে।   
theft

তুচ্ছ ঘটনায় স্কুলছাত্রকে রড দিয়ে পিটিয়ে হত্যা
নরসিংদীতে রড দিয়ে পিটিয়ে মঈন উদ্দিন (১৪) নামে এক স্কুলছাত্রকে হত্যা করেছে সন্ত্রাসীরা। রোববার বিকাল ৬টার দিকে ঢাকা মেডিক্যাল কলেজ হাসপাতালে চিকিৎসাধীন অবস্থায় তাঁর মৃত্যু ঘটে।এর আগে সকাল দশটার দিকে শহরের কাউরিয়া পাড়া নতুন লঞ্চঘাট এলাকায় প্রতিপক্ষের রডের আঘাতে সে গুরুতর আহত হয়। নিহত মঈন উদ্দিন শহরের আলীজান জে এম একাডেমির ৯ম শ্রেণির ছাত্র এবং একই এলাকার বিল্লাল ঘটকের ছেলে। পুলিশ ও নিহতের পরিবারের লোকজন জানায়, রোববার সকাল ৭টার শহরের কাউরিয়াপাড়া নতুন লঞ্চঘাটের পার্শ্ববর্তী বাসিন্দা আবদুল করিমের ছেলে শাহিন মিয়ার একটি স্যামসং গ্যালাক্সি মোবাইল সেট চুরি হয়।   শাহিনের পরিবার একই এলাকার রক্সি (১৫) নামে এক যুবককে সন্দেহ করে। কিন্তু রক্সি অভিযোগ অস্বীকার করে। এই নিয়ে দুই পরিবারের লোকজন প্রথমে হাতাহাতি ও পরে মারামারিতে জড়িয়ে পড়ে। ওই সময় রক্সির নেতৃত্বে ১০ থেকে ১২ জন নারী-পুরুষ রড ও লাঠিসোটা নিয়ে প্রতিপক্ষের উপর হামলা চালায়। এসময় রডের আঘাতে শাহিনের মামাতো ভাই মঈন উদ্দিন মাথায় গুরুতর জখম হয়। তাকে আহত অবস্থায় নরসিংদী সদর হাসপাতালে ভর্তি করা হয়। চিকিৎসকরা আশংকাজনক অবস্থায় তাকে ঢাকা মেডিক্যাল কলেজ হাসপাতালে প্রেরণ করে। সেখানে চিকিৎসাধীন অবস্থায় বিকাল ৬টার দিকে তার মৃত্যু হয়। নিহতের ফুফাতো ভাই খোকন খন্দকার বলেন, রক্সি একই এলাকার শাহিন মোল্লা , ইকবাল, সোহেল, মনা, সুরাইয়া ও আকলিমার নেতৃত্বে রড, লাঠি ও ছুড়ি নিয়ে প্রকাশ্যে এই হামলা চালায়। আমরা ঘটনার পর থানায় পুলিশের নিকট আইনের আশ্রয় নেয়ার জন্য গেলে তারা আমাদেরকে মেরে ফেলার হুমকি দেয়। আমাদের একটাই চাওয়া, যারা আমার স্কুল পড়ুয়া ভাইকে হত্যা করেছে তাদের ফাঁসি চাই। নরসিংদী সদর মডেল থানার ভারপ্রাপ্ত কর্মকর্তা (ওসি) গোলাম মোস্তফা বলেন, মোবাইল সেট চুরি হওয়ার ঘটনাকে কেন্দ্র করে এই ঘটনা ঘটেছে। খবর পেয়ে পুলিশ ঘটনাস্থল পরিদর্শন করেছে এবং ঘটনায় জড়িত সুরাইয়া বেগম নামে এক নারীকে আটক করেছে। এই ব্যাপারে থানায় মামলা দায়েরের প্রস্তুতি চলছে। 
murder

সাংবাদিক খালেদ আহমদের মোটর সাইকেল চুরি
অনলাইন দৈনিক  সিলেট নিউজ ২৪ ডটকম সম্পাদক, ওকাস সভাপতি সাংবাদিক খালেদ আহমদ-এর হিরো হোন্ডা ‘ফ্যাশন প্র’ ডিজিটাল নম্বর প্লেট সংযুক্ত (সিলেট-হ-১৩-৫৮১৭) মোটর সাইকেলটি চুরি হয়েছে। আজ শনিবার ভোর রাত আড়াইটা থেকে সকাল ৭টার মধ্যে কোন এক সময় জালালাবাদ আবাসিক এলাকার ৩০/৩ বাসার সিড়ি ঘরের নিচে থেকে দুটি তালা ভেঙ্গে চোররা মোটর সাইকেলটি চুরি করে নিয়ে যায়। এ ব্যাপারে সাংবাদিক খালেদ আহমদ সিলেটের এয়ারপোর্ট থানায় একটি জিডি করেছেন। জিডি নং-৭৩৬ ,তারিখ ২১/০৬/২০১৪ ইং।এর আগে সকালে খবর পেয়ে এয়ারপোর্ট থানার এসআই শফিকের নেতৃত্বে একদল পুলিশ ঘটনাস্হল পরিদর্শন করেন। চুরি হয়ে যাওয়া মোটর সাইকেলটি PRESSION PRO কালো কালার। যার ইন্জিং নং-HA 10EDCGD 17730 এবং চেচিস নং- MBLHA 10EWCGD 23692। সাইকেলটির সামনে PRESS লেখা ছিল। 
theft

মৌলভীবাজারে অগ্রণী ব্যাংকের সিনিয়র অফিসার খুন
মৌলভীবাজার সদর উপজেলার একাটুনা ইউনিয়নে প্রতিবেশীর সঙ্গে কথা কাটাকাটির জেরে চুরিকাঘাতে অগ্রণী ব্যাংকের সিনিয়র অফিসার পনয় পাল (৫০) খুন হয়েছেন।  তিনি মৌলভীবাজার সদর উপজেলার ইসলামপুর গ্রামের মৃত প্রিয়নাথ পালের ছেলে। সোমবার দিবাগত রাত সাড়ে ৮টায় এ ঘটনা ঘটে বলে পুলিশ জানিয়েছে। পারিবারিক সূত্র জানায়, এলাকার জমিজমা নিয়ে দুই পক্ষের বিরোধের ঘটনা নিষ্পত্তির জন্য মধ্যস্থতা করছিলেন প্রনজিৎ পাল। এ ঘটনার জের ধরে এক পক্ষের লোকজন রাতে শহরের শমসেরনগর সড়কস্থ কৃষিব্যাংকের সম্মুখে তাকে উপর্যপুরি ছুরিকাঘাত করে। আশঙ্কাজনক অবস্থায় অবস্থায় মৌলভীবাজার ২৫০ শয্যা হাসপাতালে নেয়ার পর কর্তব্যরত চিকিৎসহ তাকে মৃত ঘোষনা করেন। মৌলভীবাজার থানার ভারপ্রাপ্ত কর্মকর্তা মো. আব্দুছ ছালেক ঘটনার সত্যতা নিশ্চিত করে জানান, হত্যাকান্ডে জড়িতদের গ্রেফতারে পুলিশ অভিযানে নেমেছে। 
murder

ইসলামের আলোকে দেশ পরিচালনার জন্য প্রধানমন্ত্রীর প্রতি আহ্বান আল্লামা শফির
ইসলাম ও পবিত্র কুরআনের আলোকে দেশকে পরিচালনা করার জন্য প্রধানমন্ত্রী শেখ হাসিনার প্রতি উদাত্ত আহ্বান জানিয়েছেন বাংলাদেশ হেফাজতে ইসলামে আমীর আল্লামা শাহ আহমদ শফি। পাশাপাশি এ কাজে বর্তমান সরকারকে সহযোগিতা করতে আলেম ওলামা ও ধর্মপ্রাণ মুসল্লিদের প্রতিও আহ্বান জানিয়েছেন তিনি। আজ শনিবার সিলেটের গোলাপগঞ্জে মার্ভেলাস টাওয়ার শুভ উদ্বোধন ও দোয়া মাহফিলে প্রধান অতিথির বক্তব্যে তিনি এ আহ্বান জানান। আল্লামা শফি বলেন, ইসলামের জন্য সকলকে মেহনত করতে হবে। ইমান ও আকিদার পাশাপাশি দেশের সার্বভৌমত্ব রক্ষা করা সবার দায়িত্ব। ইসলামী আন্দোলনের মাধ্যমে দুনিয়া ও আখেরাত জয় করা সম্ভব। সমগ্র দেশে চুরি, ডাকাতি, সন্ত্রাসী, ছিনতাই, শিরকী কার্যকলাপ থেকে বিরত থাকার জন্য উপস্থিত সবাইকে শপথ বাক্য পাঠ করান তিনি। তিনি বলেন, ইসলামী নির্দেশ মতে এ দেশের মানুষ চলাফেরা করলে সমগ্র দেশ সু-শৃঙ্খল হয়ে চলবে। বাংলাদেশসহ বিশ্বে ইসলাম প্রচার করা ওলামাদের নৈতিক দায়িত্ব। মৃত্যুর আগ পর্যন্ত ইসলাম প্রচার ও ইসলামের মেহনত করার জন্য সকল ধর্মপ্রাণ মুসল্লির প্রতি আহবান জানান তিনি। গোলাপগঞ্জ উপজেলা সদরের মার্ভেলাস টাওয়ার প্রাঙ্গণে আয়োজিত উদ্বোধনী অনুষ্ঠান ও দোয়া মাহফিলে শায়খুল হাদীস মাওলানা হিলাল উদ্দিন আহমদের সভাপতিত্বে ও হাফিজ মাওলানা আব্দুল আহাদ ও মার্ভেলাস টাওয়ারের পরিচালক নুরুল হুদার যৌথ উপস্থাপনায় বিশেষ অতিথি হিসেবে বক্তব্য রাখেন হেফাজতে ইসলাম বাংলাদেশের মহাসচিব আল্লামা মুহাম্মদ জুনায়েদ বাবুনগরী, গোলাপগঞ্জ পৌরসভার মেয়র সিরাজুল জব্বার চৌধুরী প্রমুখ। অনুষ্ঠানে অন্যদের মধ্যে উপস্থিত ছিলেন, মাওলানা খলিলুর রহমান, হেফাজতে ইসলাম বাংলাদেশ গোলাপগঞ্জ উপজেলার সাধারণ সম্পাদক মাওলানা আব্দুল গফফার, মার্ভেলাস টাওয়ারের অন্যতম পরিচালক সামছুল হুদা, হেফাজতের অন্যতম নেতা মাওলানা ইকবাল হোসাইন, সাংবাদিক সুহেদুর রহমান সুহেদ, মাওলানা আব্দুল জলিল, গোলাপগঞ্জ রিপোটার্স ইউনিটির সভাপতি সৈয়দ জেলওয়ার হোসেন স্বপন, সহ-সভাপতি হারিছ আলী, অর্থ সম্পাদক জালাল আহমদ চৌধুরী, সাংবাদিক জাহিদুল ইসলাম, এমরান আহমদ, কেএম আব্দুল্লাহ ও আল আমিন, ক্বারী ছৈয়িদ আহমদ প্রমুখ। 
TETUL

ভুয়া এলসির মাধ্যমে জনতা ব্যাংকের সাড়ে ৪ হাজার কোটি টাকা আত্মসাৎ !
ভুয়া এলসির মাধ্যমে রাষ্ট্রয়াত্ত প্রতিষ্ঠান জনতা ব্যাংক লিমিটেড থেকে প্রায় সাড়ে চার হাজার কোটি টাকা আত্মসাৎ করেছে সাতটি ব্যবসায়ী প্রতিষ্ঠান। এমন অভিযোগ যাচাই-বাছাই শেষে তা যথাযথ বলে মনে হওয়ায় অনুসন্ধানে নেমেছে দুর্নীতি দমন কমিশন (দুদক)। বৃহস্পতিবার দুদকের প্রধান কার্যালয়ে এক বৈঠকে এই বিপুল পরিমাণ সরকারি টাকা লোপাটের অভিযোগ অনুসন্ধানের সিদ্ধান্ত নেয় কমিশন।এজন্য দুদকের উপপরিচালক মো. সামছুল আলমের নেতৃত্বে দুই সদস্য বিশিষ্ট একটি অনুসন্ধানী টিমও গঠন করা হয়েছে। দুদকের একটি ঊর্ধ্বতন সূত্র এ তথ্য নিশ্চিত করেছেন।   দুদকে আসা অভিযোগ সূত্রে জানা যায়, প্রথমে জনতা ব্যাংকে হিসাব খোলেন লিটুন ফেব্রিকস, রাঙ্গা সোহেল, রাঙ্গা ডেনিম, ইব্রাহীম কটন, বিআরবি স্পিনিং, চৌধুরী টাওয়েলস, গ্যালাক্সী সোয়েটার অ্যান্ড ইয়ার্ন ডায়নিং নামের সাতটি ব্যবসায়ী প্রতিষ্ঠান। পরে এসব প্রতিষ্ঠান মালামাল আমদানির নামে ভুয়া এলসি খোলে। তাদের খোলা ভুয়া এলসিগুলোর বিপরীতে ব্যাংকের ঊর্ধ্বতন কর্মকর্তাদের যোগসাজসে পৃথকভাবে বিভিন্ন সময়ে ব্যাংকটির এই বিপুল পরিমাণ টাকা আত্মসাৎ করেন ওই জালিয়াত চক্র।  নাম প্রকাশে অনিচ্ছুক দুদকের একজন পদস্থ কর্মকর্তা বিষয়টি নিশ্চিত করে বাংলামেইলকে জানান, গত মঙ্গলবার (১৭ মে) এই বিপুল পরিমাণ টাকা আত্মসাতের অভিযোগ এলে তা আমলে নিয়ে যাচাই-বাছাই শাখায় পাঠানো হয়। যাচাই-বাছাই কমিটি এই অভিযোগটি যথাযথ বলে অনুসন্ধানের জন্য সুপারিশ করেন। সেজন্য কমিশনের সিদ্ধান্ত অনুযায়ী আজকে তার অনুসন্ধান শুরু হলো। দুদকের পরিচালক সৈয়দ ইকবাল হোসেনকে ওই অনুসন্ধান কাজের তদারকি কর্মকর্তা হিসেবে নিযুক্ত করে দুই সদস্য বিশিষ্ট টিম গঠন করেছে কমিশন। ওই টিমের বাকি সদস্য হিসেবে দুদকের সহকারী পরিচালক মো. গুলশান আনোয়ার প্রধানকে নিয়োগ দেয়া হয়েছে।  এর বেশি অনুসন্ধানের স্বার্থেই অনুসন্ধানের শুরুতে বলা যাচ্ছে না। অনুসন্ধান শেষেই বিস্তারিত জানানো হবে বলেও উল্লেখ করেন তিনি। জনতার ব্যাংকের এই বিপুল পরিমাণ টাকা আত্মসাতের অভিযোগ ছাড়াও গত সাত বছরে দেশের আর্থিক প্রায় ৩০ হাজার কোটি টাকা আত্মসাতের ঘটনা ঘটেছে।  এর মধ্যে ২০০৬ থেকে ২০১২ সালে ঘটে ৪ হাজার ১১৯ টাকার আত্মসাতের ডেসটিনি কেলেঙ্কারি। এই অভিযোগ প্রমাণিত হওয়ায় মামলা করা হয়েছে এবং ডেসটিনি  প্রধান রফিকুল আমীনসহ অনেকে জেলে আছেন।  অনুরূপভাবে ২০১১ থেকে ২০১২ সালে হয় বিসমিল্লাহ গ্রুপের বিরুদ্ধে ১ হাজার ১০০ কোটি টাকা আত্মসাৎ কেলেঙ্কারি। এ ঘটনায় মামলাসহ গ্রুপটির প্রধানরা কারাগারে আছেন। সোনালী ব্যাংক থেকে সাড়ে ৪ হাজার কোটি আত্মসাৎ করে হলমার্ক গ্রুপ। যেটা ইতিহাসে হলমার্ক কেলেঙ্কারি হিসিবে পরিচিত। এ ঘটনায় মামলা হয়েছে এবং গ্রুপ প্রধানরা জেলে আছে। ২০১২ থেকে ২০১৪ সালে উঠে বেসিক ব্যাংক কেলেঙ্কারি। এতে ব্যাংকটি থেকে সাড়ে ৪ হাজার কোটি টাকা আত্মসাতের অভিযোগ উঠে।  যার মধ্যে প্রায় আড়াই হাজার কোটি টাকা আত্মসাতের অনুসন্ধান কাজ করে তা প্রমাণিত হওয়ায় ৫৬টি মামলা করা হয়েছে। এসব মামলায় কয়েকজনকে গ্রেপ্তারও করা হয়েছে। বাকি টাকা আত্মসাতের অভিযোগ এখনো অনুসন্ধান করছে দুদক। এছাড়া ২০১০ সালের দিকে শেয়ারবাজার কেলেঙ্কারিতে প্রায় ১৫ হাজার কোটি টাকা লোপাটের অভিযোগ উঠে কয়েকটি প্রতিষ্ঠান ও ব্যাক্তির বিরুদ্ধে। যাকে অনেকে শেয়ার বাজার ধ্বসের ঘটনাও বলে থাকে। যদিও এই অভিযোগে এখনো পর্যন্ত কারো বিরুদ্ধে মামলা হয়নি। এসব ছাড়াও সম্প্রতি কেন্দ্রীয় ব্যাংকের ৮০০ কোটি টাকা রিজার্ভ চুরির অভিযোগ উঠেছে। যেটি এখনো তদন্তাধীন। এ পর্যন্ত এই অভিযোগে কারো বিরুদ্ধে মামলা হয়নি।সূত্র:বাংলামেইল 
theft

রাতে বিয়ে - সকালে বিচ্ছেদ
আজব এক বিয়ের অনুষ্ঠানের খোঁজ পাওয়া গেছে ভারতের উত্তর প্রদেশের বিজনর জেলায়। শহরের ইতিহাসে সবচেয়ে কম সময়ের বিয়ে বললেও বোধ হয় ভুল বলা হবে না। কারণ, বিকেলে বিয়ের আনুষ্ঠানিকতা সম্পন্ন হওয়ার এক রাত পরেই বিবাহবিচ্ছেদ ঘটানো হয়েছে। বিজনর জেলার কারোন্দা পাচদু গ্রামে ঘটনার শুরুটা হয় কনেপক্ষের একটি অভিযোগকে কেন্দ্র করে। তারা অভিযোগ করে বলে, বরের এক আত্মীয় কনের বাড়ির সিন্দুক থেকে পৌনে দুই লাখ টাকা চুরি করেছে। আর এ অভিযোগে বরসহ গোটা বরযাত্রীকেই আটকে রাখা হয়। কনেপক্ষ জানায়, পরদিন সকালে পুলিশ আসার পরই বরযাত্রীদের ছেড়ে দেওয়া হবে। পরের দিন সকালে ছাড়া পাওয়ার পর ওই কনেকে তালাক দিতে একমুহূর্ত দেরি করেননি ক্ষুব্ধ বর। গ্রামবাসীর বরাত দিয়ে টাইমস অব ইন্ডিয়ার (টিওআই) খবরে বলা হয়, গত সোমবার পাশের চান্দপূরণ গ্রাম থেকে বরযাত্রীসহ বিয়ে করতে আসেন কারি ইমরান। শুরুতেই দুই পক্ষের মধ্যে বিবাদ শুরু হয়। কনের বাবা নাসির আহমেদ অভিযোগ করে বলেন, বরের ভাতিজা আকিব ও একজন নারী মিলে তাঁদের বাড়ির সিন্দুক থেকে পৌনে দুই লাখ টাকা ও কিছু গহনা চুরি করেছে। তবে এসব অভিযোগ অস্বীকার করেন বর ইমরান। সে সঙ্গে কনের বাবা ও কিছু আত্মীস্বজন গোটা বরযাত্রীর সঙ্গে খারাপ ব্যবহার করেছে বলেও অভিযোগ করেন তিনি। ছাড়া পাওয়ার পরপরই আগের দিন বিকেলে বিয়ে করা স্ত্রীকে তালাক দেন ইমরান। এ বিষয়ে টিওআইকে তিনি বলেন, ‘আমি তালাক দেওয়ার জন্য প্রস্তুত ছিলাম না। কিন্তু যে পরিস্থিতি সৃষ্টি হয়েছিল, তাতে সদ্য বিবাহিত স্ত্রীকে তালাক দিতে বাধ্য হয়েছি আমি।’ এ ঘটনার পর উভয় পক্ষকেই থানায় নিয়ে জিজ্ঞাসাবাদ করা হয় বলে জানান স্থানীয় থানার উপপরিদর্শক (এসআই) শিব কুমার। কোনো পক্ষই লিখিত কোনো অভিযোগ করেনি বলেও জানান তিনি। গ্রামপ্রধান রশিদ কোরেশি বলেন, দুই পক্ষের মধ্যে সমঝোতার মাধ্যমে বিষয়টির সমাধান করার চেষ্টা করছেন তাঁরা। 
undefined

মোবাইল চুরির ঘটনা উদঘাটনের জন্য বাড়ি থেকে ডেকে নিয়ে কিশোর খুন
সুনামগঞ্জের জগন্নাথপুর উপজেলার কলকলিয়া ইউনিয়নের জগদীশপুর গ্রামের জঙ্গল থেকে আফছর মিয়া(১১) নামে এক কিশোরের লাশ উদ্ধার করেছে পুলিশ। মঙ্গলবার বিকেলে এলাকাবাসীর সংবাদের ভিত্তিতে জগন্নাথপুর থানা পুলিশ লাশ উদ্ধার করে। লাশের গলা ও চোখে আঘাতের চিহৃ রয়েছে। পুলিশ, এলাকাবাসী ও পরিবারের লোকজন  জানায়, প্রায় তিন মাস পূর্বে ওই গ্রামের আকলু মিয়ার বাড়ি থেকে তার ছেলে নোমান মিয়ার একটি মোবাইল ফোন চুরি হয়। নোমানের ধারণা আফছর ও তার খালাতো ভাই আদনান ওই চুরির সাথে জড়িত। চুরির ঘটনা রহস্য উদঘাটনের জন্য এর আগেও নোমান মিয়া ডেকে নিয়ে আফছরকে মারধর করে। এনিয়ে উভয় পরিবারের মধ্যে ঝগড়া হলে এলাকাবাসী বিষয়টি মিমাংসা করে দেন। মঙ্গলবার সকালে নোমান বাড়ি থেকে আফছরকে ডেকে নিয়ে যায়। অনেকক্ষন পরও আফছর বাড়িতে না ফেরায় পরিবারের লোকজন খুঁজাখুঁজি শুরু করেন। এক পর্যায়ে গ্রামের জঙ্গলে লাশ দেখে পুলিশে খবর দেন। জগন্নাথপুর থানা ভারপ্রাপ্ত কর্মকর্তা আসাদুজ্জামান জানান, প্রাথমিকভাবে ধারণা করা হচ্ছে শ্বাসরোধ করে ছেলেটিকে হত্যা করা হয়েছে।  পুলিশ লাশ উদ্ধার করে ময়না তদন্তের জন্য লাশ সুনামগঞ্জ হাসপাতাল মর্গে পাঠিয়েছে। আটককৃত যুবককে জিজ্ঞাসাবাদ করা হচ্ছে। 
theft
murder

বাংলাদেশ ব্যাংকের রিজার্ভ চুরি: অর্থমন্ত্রীর কাছে প্রতিবেদন জমা দিল ফরাসউদ্দিনের কমিটি
বাংলাদেশ ব্যাংকের রিজার্ভের অর্থ চুরির ঘটনায় কেন্দ্রীয় ব্যাংকের সাবেক গভর্নর ড. মোহাম্মদ ফরাসউদ্দিনের নেতৃত্বে গঠিত কমিটি তদন্ত প্রতিবেদন জমা দিয়েছে। আজ বুধবার সন্ধ্যায় অর্থ মন্ত্রণালয়ে অর্থমন্ত্রী আবুল মাল আবদুল মুহিতের হাতে এ প্রতিবেদন দেন ফরাসউদ্দিন। এ সময় কমিটির সদস্যরা উপস্থিত ছিলেন। অর্থ মন্ত্রণালয়ের জ্যেষ্ঠ তথ্য কর্মকর্তা শাহেদুর রহমান বলেন, ‘কমিটি মন্ত্রী মহোদয়ের কাছে প্রতিবেদন পেশ করেছেন। তবে প্রতিবেদনে কী আছে তা জানা যায়নি।’ অর্থমন্ত্রণালয়ে এ সময় বাংলাদেশ ব্যাংকের গভর্নর ফজলে কবির, অর্থ মন্ত্রণালয়ের ব্যাংক ও আর্থিক প্রতিষ্ঠান বিভাগের অতিরিক্ত সচিব গোকুল চাঁদ দাস উপস্থিত ছিলেন বলে জানা গেছে। গত ১৫ মার্চ বাংলাদেশ ব্যাংকের সাবেক গভর্নর ড. মোহাম্মদ ফরাসউদ্দিনকে প্রধান করে একটি তদন্ত কমিটি গঠন করা হয়। কমিটির অপর দুই সদস্য হলেন বুয়েটের কম্পিউটার সায়েন্স অ্যান্ড ইঞ্জিনিয়ারিং বিভাগের অধ্যাপক ড. মো. কায়কোবাদ ও অর্থ মন্ত্রণালয়ের ব্যাংক ও আর্থিক প্রতিষ্ঠান বিভাগের অতিরিক্ত সচিব গকুল চাঁদ দাস। গত ২২ মার্চ এ কমিটি তাদের কাজ শুরু করে। এ বিষয়ে জারি করা প্রজ্ঞাপনে কমিটিকে ৩০ দিনের মধ্যে অন্তবর্তীকালীন প্রতিবেদন এবং ৭৫ দিনের মধ্যে পূর্ণাঙ্গ প্রতিবেদন দিতে বলা হয়। কমিটির কর্মপরিধি প্রসঙ্গে প্রজ্ঞাপনে বলা হয়, বাংলাদেশ ব্যাংক থেকে অবৈধভাবে পেমেন্ট ইন্সট্রাকশন কীভাবে ও কার বরাবর গেল, অবৈধ পরিশোধ ঠেকানোর লক্ষ্যে বাংলাদেশ ব্যাংকের গৃহীত পদক্ষেপের পর্যাপ্ততা, বিষয়টি বাংলাদেশ ব্যাংক কর্তৃক উপযুক্ত কর্তৃপক্ষের কাছে গোপন রাখার যৌক্তিকতা, বাংলাদেশ ব্যাংকের কর্মকর্তাদের সংশ্লিষ্টতা বা দায়িত্বে অবহেলা ছিল কি না, চুরি যাওয়া অর্থ উদ্ধারের সম্ভাবনা এবং গৃহীত কর্যক্রমের পর্যাপ্ততা, অনুরূপ ঘটনার পুনরাবৃত্তি রোধে গৃহীত ব্যবস্থা এবং সংশ্লিষ্ট অন্যান্য বিষয়ে সুপারিশ করতে তদন্ত কমিটিকে বলা হয়েছে। ফেডারেল রিজার্ভ ব্যাংক অব নিউইয়র্ক থেকে বাংলাদেশ ব্যাংকের ১০ কোটি ১০ লাখ ডলার বা ৮০৮ কোটি টাকা চুরি হওয়ার ঘটনা ঘটে। এর মধ্যে আট কোটি ১০ লাখ ডলার ফিলিপাইনের ব্যাংকিং খাতে প্রবেশ করেছে বলে কেন্দ্রীয় ব্যাংক জানায়। এ ঘটনায় গত ১৫ মার্চ বাংলাদেশ ব্যাংকের গভর্নরের দায়িত্ব থেকে সরে দাঁড়ান ড. আতিউর রহমান। বর্তমানে এ পদে দায়িত্ব পালন করছেন ফজলে কবির। 
theft

বিবি’র রিজার্ভ থেকে এবার ইরান-জার্মানিতে আরও ১৬ হাজার কোটি টাকা চুরির গুজব !
বাংলাদেশ ব্যাংকের রিজার্ভ থেকে ৮‘শ কোটি টাকা চুরির পর আবারো ২ বিলিয়ন ডলার বা ১৬ হাজার কোটি টাকা চুরির গুজব ছড়িয়ে পড়েছে। বৃহস্পতিবার মতিঝিল ব্যাংক পাড়া থেকে সচিবালয়ে রিজার্ভ থেকে আবারো টাকা চুরি হয়েছে এধরনের গুঞ্জন ছিল টক অব দি ডে। জানা গেছে, রিজার্ভ  থেকে আরো ২ বিলিয়ন ডলার ইরান এবং জার্মানির রিজার্ভ ব্যাংকে রাখা ছিল। ধারণা করা হচ্ছে ইরান এবং জার্মানির রিজার্ভ ব্যাংক থেকে গত ফেব্রুয়ারি মাসের কোন এক সময় বিশাল অংকের এ টাকা চুরি হয়। এ ব্যাপারে বাংলাদেশ ব্যাংকের ডেপুটি গভর্নর আবু হেনা মোহাম্মদ রাজি হাসান এবং নির্বাহী পরিচালক ও মূখপাত্র গণমাধ্যমকে জানান, এ বিষয়ে তিনি কিছু জানেন না। তবে এ খবর যে সত্য নয়,সেটাও তারা বলেননি। ফলে এ নিয়ে ডালপালা ছড়াচ্ছে। প্রসঙ্গত, গত ৪ ফেব্রুয়ারি যুক্তরাষ্ট্রের ফেডারেল রিজার্ভ ব্যাংক অব নিউইয়র্ক থেকে ১০১ মিলিয়ন ডলার হ্যাকাররা চুরি করে নিয়ে যায়। বিষয়টি ব্যাংক কর্তৃপক্ষ জানার পরেও গোপন রাখার চেষ্টা করেন এবং গোপনে টাকা উদ্ধারের তৎপরতা চালায়।১ মাস পর ফিলিপাইনের  ‘ডেলি ইনকয়ার’ নামের একটি পত্রিকায় খবরটি প্রকাশিত হলে বাংলাদেশের গণমাধ্যম খবরটি প্রকাশ করে। তবে ২ বিলিয়ন অর্থ হ্যাকিং সম্পর্কে যে গুঞ্জন শোনা যাচ্ছে তার সত্যতা কোন সূত্র নিশ্চিত করেনি। 
theft

হ্যাকিং নাকি বিশ্বসেরা রাবিশ ডাকাতি ?
 পীর হাবিবুর রহমান : বাংলাদেশ ব্যাংকের রাবিশ পাহারাদারদের খুঁজে বের করুন। পাচার হয়ে যাওয়া আমাদের ১০ কোটি ১০ লাখ ডলার ফিরিয়ে আনুন। একটি নিরপেক্ষ তদন্তের মাধ্যমে জনগণের এই বিপুল পরিমাণ অর্থ চুরির নেপথ্য নায়কদের চিহ্নিত করে বিচারের আওতায় নিয়ে আসতে হবে। একই সঙ্গে ফিলিপাইনে চলে যাওয়া ৮ কোটি ১০ লাখ ও শ্রীলঙ্কায় আটকে যাওয়া ২ কোটি ডলার ফিরিয়ে আনতে হবে। বাংলাদেশ ব্যাংকের সাবেক গভর্নর ড. মো. ফরাস উদ্দিন যথার্থই বলেছেন, বাংলাদেশ ব্যাংকের রিজার্ভ জনসাধারণের সম্পদ। এর মালিক জনগণের পক্ষের সরকার। বাংলাদেশ ব্যাংক তার ম্যানেজার মাত্র। তিনি যুক্তিসঙ্গতভাবে বলেছেন, বাংলাদেশ ব্যাংকে যারা কাজ করেন তারা খুবই দক্ষ সৎ কর্মঠ দেশপ্রেমিক ও নীতিবান। কিন্তু তিনি একথা বলার পরও মনে করেন, যারা রিজার্ভের মতো স্পর্শকাতর বিষয়ে কাজ করেন, তাদের গতিবিধির ওপর নজরদারি রাখতে হবে। তিনি আরও বলেন, আমি যদি বলে দিই সবাই সন্দেহের ঊর্ধ্বে তাহলে কিন্তু তা ক্ষতিকর। নজরদারিতে রাখতেই হবে। হয়তো রাখে বাংলাদেশ ব্যাংক হয়তো রাখে না। টাকা যে চলে গেল, শ্রীলঙ্কার কেন্দ্রীয় ব্যাংক কিন্তু তা ছাড়েনি। তাদের নজরদারির ব্যবস্থাটা অনেক বেশি কার্যকর। তার মানে আমাদেরটাও ফিলিপাইনের মতো কার্যকর নয়। ফিলিপাইনের কপাল ভালো থাকলে হয়তো উদ্ধার হতে পারে। তবে এখন গুরুত্বপূর্ণ হচ্ছে সুরক্ষা ব্যবস্থাটি অনেকটা নিশ্ছিদ্র করাটা। তিনি আরও বলেছেন, কিছুদিন আগে এটিএম কার্ড জালিয়াতি ঘটেছে। সারা পৃথিবী যখন ম্যাগনেটিক ব্যবস্থা বাদ দিয়ে চিপস ব্যবস্থায় গেল, তখন আমরা গেলাম না। যখন গেলাম না তখন এত বুথ চালুর অনুমোদন দেয়া হলো কেন। কেন ম্যাগনেটিক ব্যবস্থা চালু রাখলাম? এটাতো গাফলতি ছাড়া কিছু নয়। এখনও ম্যাগনেটিক ব্যবহার করার যে এটিএম বুথ আছে সেগুলো দ্রুত বন্ধ করে দেয়া উচিত। বন্ধ না করলে ব্যাংক বাধ্য হবে না ব্যবস্থা নিতে। একইভাবে রিজার্ভ ব্যবস্থাপনা যে সফটওয়্যার আছে তাকে এমন লোক দিয়েই পরিচালনা করাতে হবে, যাকে স্বরাষ্ট্র মন্ত্রণালয় ও সরকারের গোয়েন্দা সংস্থাগুলো নিরাপদ বলে ছাড় দিয়েছে। কারণ, ভেতরের কোনো সম্পৃক্ততা ছাড়া এ ধরনের হ্যাকিং সহজ নয়। কোনো অভ্যন্তরীণ সহায়তা পেলে এ ধরনের হ্যাকিং অনেক সহজ। তিনি এ মুহূর্তে কাউকে দোষারোপ বা সন্দেহের ঊর্ধ্বে না নিয়ে কার্যকর তদন্তের ওপর জোর দিয়েছেন। দেশের মানুষ ড. ফরাসউদ্দিনের কথা বিবেচনায় রেখেই শেয়ারবাজার কেলেঙ্কারি, সোনালী ব্যাংকের হলমার্ক কেলেঙ্কারি ও বেসিক ব্যাংকের ভয়ঙ্কর লুটপাটের পর এতবড় পরিমাণের রিজার্ভের টাকা জালিয়াতচক্রের হাতে চলে যাওয়াকে হ্যাকিং নয় বিশ্বমানের অর্থ জালিয়াতি বলে মনে করছে। বাংলাদেশ ব্যাংকের রিজার্ভের মতো স্পর্শকাতর জায়গার কর্মকর্তা এবং সফটওয়্যার ম্যানেজমেন্টের দায়িত্বশীলদের দিকে সন্দেহের তীর ছুঁড়েছে। হ্যাক না ডাকাতি? সাধারণত যখন বাইরের কোথাও থেকে গ্রুপ অপ হ্যাকার বা সাইবার হ্যাকাররা কোনো ইনফরমেশন সিস্টেম বা সফটওয়্যারের নিরাপত্তা বলয় ভেঙে নিজেদের নিয়ন্ত্রণে নিয়ে নেয় তখন সেটিকে হ্যাক সিস্টেম বলে। সেটি হয় অতি সংগোপনে সবার অজান্তে। বাংলাদেশ ব্যাংকের সূত্রগুলো দাবি করছে, লেনদেনের আদান প্রদানকারী ব্যবস্থা সুইফটের বাংলাদেশ ব্যাংকের অংশে ঢুকে দীর্ঘদিন ধরে পুরো ব্যবস্থাটিকে নজরদারিতে রেখেই এ ঘটনা ঘটিয়েছে। এমনকি যুক্তরাষ্ট্রের ফেডারেল রিজার্ভ ব্যাংক বাংলাদেশ ব্যাংকের রিজার্ভে কী পরিমাণ অর্থ চলতি হিসেবে ছিল সেই তথ্যও জানানো হয়েছে। কি কি উদ্দেশ্যে ফেডারেল ব্যাংক থেকে বাংলাদেশের রিজার্ভ চলতি হিসাবের অর্থ লেনদেন বা স্থানান্তরিত করা হতো এসব বিষয়েও পর্যবেক্ষণ করা হয়েছে। ব্যাংকের দাবি এটি হ্যাক করা হয়েছে। যুক্তরাষ্ট্রের কেন্দ্রীয় ব্যাংক বাংলাদেশের রিজার্ভ মোট যে অর্থ, তার বড় অংশই বন্ডসহ বিভিন্ন ধরনের বিনিয়োগ উপকরণে বিনিয়োগ করে রাখে। আর নিয়মিত লেনদেনের জন্য একটি অংশ রাখা হয় চলতি হিসাবে, যার পরিমাণ ১০০ কোটি ডলারের মতো ছিল। ডাকাতচক্র এই চলতি হিসাবের ১০০ কোটি ডলারের পুরোটাই নিতে চেয়েছিল। বাংলাদেশ ব্যাংকের অথেনটিক ব্যবস্থা থেকে ৩৫টি পরামর্শ বা এডভাইসর পাঠানো হয়েছিল। যদিও তার মধ্য থেকে ৫টি পরামর্শ স্বয়ংক্রিয়ভাবে ১০ কোটি ১০ লাখ ডলার চলে যায়। শ্রীলঙ্কায় যে এনজিওর নামে ২ কোটি ডলার গিয়েছিল সেই এনজিওর নামের বানান ভুল হওয়ায় রিজার্ভ ব্যাংক এটি আটকে দেয়। অন্যদিকে ফিলিপাইনের রিজার্ভ ব্যাংক সেটি ছেড়ে দেয়। এ টাকা সেই দেশের আইনের ফাঁক গলে বৈধ করতে কেসিনোতে ব্যবহারে হংকংয়ে পাচার হয়েছে বলে খবর এসেছে। কেন্দ্রীয় ব্যাংকের মুখপাত্র শুভংকর সাহা সাংবাদিকদের বলেছেন, ফিলিপাইন কেন্দ্রীয় ব্যাংকের মানিলন্ডারিং কর্তৃপক্ষ তৎপর হওয়ায় কিছু টাকা ফেরত আনার বিষয়ে আশাবাদ জোরালো হচ্ছে। এদিকে নানা মহলে প্রশ্ন উঠেছে, একুশের বইমেলায় ঘুরে বেড়ানো, স্বাধীনতা পদক পাওয়া সৎ অর্থমন্ত্রী আবুল মাল আবদুল মুহিত এদেশের গণমাধ্যমে বিষয়টি আসার পর প্রথমদিন ক্ষুব্ধ প্রতিক্রিয়া ব্যক্ত করে বলেছেন, তিনি বিষয়টি জানেন না। পরের দিন তিনি বলেছেন, তাকে জানানো হয়েছে, এর দায় বাংলাদেশের ব্যাংকের নয়, যুক্তরাষ্ট্রের ফেডারেল ব্যাংকের। তদন্ত ও প্রমাণের আগেই অর্থমন্ত্রীর এমন বক্তব্য সবাইকে বিস্মিত করে। অর্থমন্ত্রীর বক্তব্যের পরদিন সংবাদ প্রকাশ হয়েছে, সুইফটের মাধ্যমে ৩০টি এডভাইজ চলে গেছে। প্রশ্ন আরও উঠেছে, ১০০ কোটি ডলার নিতে ৩৫টি এডভাইস বাংলাদেশ ব্যাংক থেকে ৩ ধাপে পাঠিয়েছে। এই তিন ধাপে যারা চেক করেছেন তাদের সবার পাসওয়ার্ড আলাদা। ফেডারেল ব্যাংক ৫টি এডভাইস কার্যকর হয়ে যাওয়ার পর সন্দেহজনক মনে হলেও এখানে তিন ধাপ কী করেছিল? ফেডারেল ব্যাংক ৫ই ফেব্রুয়ারি বাংলাদেশ ব্যাংককে এটি অবহিত করলেও জনগণের সম্পদ চুরির ঘটনা অর্থমন্ত্রীকে কেন জানানো হলো না? ২৯ ফেব্রুয়ারি ফিলিপাইনের গণমাধ্যমে এই জালিয়াতির খবর প্রকাশ হলে এদেশের গণমাধ্যম এটিকে লুফে নেয়। তার তিনদিন পর বাংলাদেশ ব্যাংক দাবি করে ফেডারেল ব্যাংক থেকে হ্যাকিং করে এটি ঘটানো হয়েছে। এখানে তাদের কোনো দায়িত্ব নেই। ফেডারেল ব্যাংক বলেছে, তাদের ওখান থেকে হ্যাকিং হয়নি। বাংলাদেশ ব্যাংক যদি নিশ্চিত হয় ফেডারেল ব্যাংকে হ্যাক হয়েছে তাহলে তাদের সঙ্গে দেনদরবার, প্রয়োজনে মামলায় না গিয়ে ফিলিপাইন ও শ্রীলঙ্কায় দৌড়াচ্ছে কেন? এতবড় বিশ্বসেরা হ্যাকিং বা ডাকাতির ঘটনায় জনগণের ১০ কোটি ডলার বাইরে চলে যাওয়ার পর কৃষিবান্ধব, রবীন্দ্র বিশেষজ্ঞ সৎ গভর্নর ড. আতিউর রহমান আন্তর্জাতিক মুদ্রা তহবিলের অনুষ্ঠানের যোগ দিতে কিভাবে দিল্লি গেলেন। সোশাল ইঞ্জিনিয়ারিং বলতে বুঝায় যখন কোনো ইনফরমেশন সিস্টেম তার দায়িত্বরত কর্মকর্তা অফিসের আইন কানুন অমান্য করে ব্যক্তিগত স্বার্থ বা সঙ্ঘবদ্ধচক্রের স্বার্থে এটির অপব্যবহার করে সেটি হচ্ছে সোশাল ইঞ্জিনিয়ারিং। ব্যাপারটা এমন, নিরাপত্তা প্রহরীর হাতে ঘরের সব মালামাল চুরি যাওয়া। ছোটখাটো সম্পদ যখন মালিকের আড়ালে তছরুপ হয় তখন তাকে বলা হয় চুরি। কিন্তু যখন বড় সম্পদ মালিকদের চোখের সামনে দিয়ে নিয়ে যাওয়া হয় সেটাকে বলে দিনদুপুরে ডাকাতি। ১৯১৩ সালে যুক্তরাষ্ট্রে প্রতিষ্ঠিত স্বাধীন সরকারি প্রতিষ্ঠান ফেডারেল রিজার্ভ ব্যাংক। সম্পদের দিক দিয়ে সেটি বৃহত্তম রিজার্ভ ব্যাংক। সুরক্ষিত ও অত্যন্ত গোপনীয়তার সঙ্গে ফেডওয়ার নামের পেমেন্ট সিস্টেম সফটওয়্যারের মাধ্যমে সব আর্থিক তহবিল স্থানান্তর বা লেনদেন করে থাকে যা কিনা হ্যাকড হয়ে গেলে পুরো পৃথিবীর ২৫০টা সেন্ট্রাল ব্যাংক ও আন্তর্জাতিক প্রতিষ্ঠানের রিজার্ভ ফান্ড স্থানান্তর ব্যবস্থা পুরোটাই ভেঙে পড়বে। প্রশ্ন উঠেছে, বাংলাদেশ ব্যাংক বলছে বিদেশি বিশেষজ্ঞের সহযোগিতা নেবে। সুইফট কর্তৃপক্ষ এক বিবৃতিতে জানিয়েছে বাংলাদেশ ব্যাংকের রিজার্ভ চুরির ঘটনায় প্রেরণকারী ও গ্রহণকারী প্রতিষ্ঠানের মধ্যে যে বার্তা (ওয়ার) বিনিময় হয়েছে, সেটি ছিল বিশ্বাসযোগ্য (অথেনটিক)। এখন পর্যন্ত আমাদের নেটওয়ার্ক অপব্যবহার হয়েছে। দেশের আইটি বিশেষজ্ঞ বলছেন, এই অথেনটিক শব্দের মানে হলো বাংলাদেশ ব্যাংক থেকে পাঠানো সুইফট কোড দিয়ে এ টাকা পাচার হয়েছে। বাংলাদেশ ব্যাংকের কেউ কোড পাঠানোর সঙ্গে জড়িত। শ্রীলঙ্কায় পাচার করতে যাওয়া ২ কোটি ডলার মূল্যের অর্থ স্থানান্তর করতে গিয়ে হ্যাকাররা বানান ভুল করে ফেলে। যে কারণে ফেডারেল ব্যাংক টাকাটা ছাড় দেয়নি এবং এ নামের কোনো এনজির হদিসও মিলেনি। প্রশ্ন উঠেছে, এটি বিশ্বসেরা ব্যাংক ডাকাতি না হ্যাকিং? ফিলিপাইনের জালিয়াতচক্রের হাত ঘুরে হংকংয়ে চলে যাওয়া ৮ কোটি ১০ লাখ ডলার কী ফিরে পাওয়া আদৌ সম্ভব। বাংলাদেশ ব্যাংকের ১ মাসের নীরবতা কী এই আন্তর্জাতিক জালিয়াতির ঘটনাকে ধামাচাপা দেয়ার চেষ্টা ছিল? মানুষ চায় নিরপেক্ষ শক্তিশালী তদন্ত এবং তাদের সম্পদ ফিরে পেতে। বিশ্বের ব্যাংক ইতিহাসে ২০০৩ সালে সাদ্দামপুত্র পিতার নির্দেশে ১ বিলিয়ন ডলার ইরাকের কেন্দ্রীয় ব্যাংক থেকে পাচার করেছিলেন। সেই ঘটনার পর বিশ্বের ব্যাংকিং ইতিহাসে এটিই সবচেয়ে বড় স্ক্যান্ডাল। মানুষের চোখে মুখে বানান ভুলের কারণে আটকে দেয়া ২ কোটি ডলার ফেরত পাওয়া গেলেও তাকে জানানো হয়নি। প্রশ্ন উঠেছে, বাংলাদেশ ব্যাংকের ১০ কোটি ১০ লাখ ডলার চুরির ঘটনা অন্যতমই নয়, বিস্ময়করও। এই টাকার মালিক দেশের জনগণ। লেখক: প্রধান সম্পাদক: পূর্বপশ্চিমবিডি ডটকম 
theft

সেই ব্যাংক ম্যানেজারের পালানোর সময় ম্যানিলা বিমানবন্দরে আটক !
বাংলাদেশ ব্যাংকের রিজার্ভ অ্যাকাউন্ট থেকে বিপুল অংকের টাকা চুরিতে ফিলিপাইনের সন্দেহভাজন ব্যাংক ম্যানেজার মাইয়া সান্তোস দিগুইতাকে বিমানবন্দরে আটকে দেয়া হয়েছে। শুক্রবার বিকেলে জাপান যাওয়ার পথে ম্যানিলা বিমানবন্দরে তাকে বিমান থেকে নামিয়ে নেন ফিলিপাইন গোয়েন্দারা।  দেশটির রিজাল কর্মাশিয়াল ব্যাংকিং করপোরেশনের (আরসিবিসি) মাকাতি সিটির জুপিটার স্ট্রিটের ব্রাঞ্চ ম্যানেজার দিগুইতা। জাপানের নারিতার উদ্দেশে ম্যানিলা ছাড়তে বিমানে উঠেছিলেন তিনি। বিমানবন্দরে মাইয়া সান্তোস দিগুইতা মাকাতি সিটির ওই শাখায় বেশ ক’মাস আগে ৫টি ব্যক্তিগত অ্যাকাউন্ট খোলা হয়। যুক্তরাষ্ট্রের ফেডারেল রিজার্ভ ব্যাংকের নিউইয়র্ক শাখা থেকে ফেব্রুয়ারির ৫ থেকে ৯ তারিখের মধ্যে চুরি যাওয়া অর্থের ৮১ মিলিয়ন মার্কিন ডলার স্থানান্তর হয় এ শাখায়। আগে থেকেই অ্যাকাউন্টগুলোতে সেই অর্থ বণ্টনের ব্যবস্থা করেন দিগুইতা- এমন অভিযোগ রয়েছে। বিপুল অংকের এ টাকা নিয়ে তদন্ত করছে ফিলিপাইনের আইন-শৃঙ্খলা বাহিনীর একাধিক ইউনিট। এর মধ্যে রয়েছে অ্যান্টি মানিলন্ডারিং কাউন্সিলও। একইসঙ্গে এত বড় ঘটনায় দেশটির সিনেট কমিটিতেও শুনানি হচ্ছে। আগামী মঙ্গলবার সন্দেহভাজন অন্যদের পাশাপাশি রিজাল কর্মাশিয়াল ব্যাংকিং করপোরেশনের ব্রাঞ্চ ম্যানেজারকেও ডাকা হয়েছে শুনানিতে।  সিনেট কমিটির শুনানি রেখেই দিগুইতা যাচ্ছিলেন দেশের বাইরে। অভিযোগ উঠেছে, তিনি পালাচ্ছিলেন। অবশ্য বিমানবন্দরে এ অভিযোগ নাকচ করে দিয়ে এ ব্যাংক কর্মকর্তা বলেন, ছোট ছেলের জন্মদিনের অনুষ্ঠানে যোগ দিতে নারিতায় যাচ্ছিলেন। মঙ্গলবারই ফিরে আসতেন তিনি। দিগুইতা উপস্থিত সংবাদ কর্মীদের বলেন, ‘আমি জানি কঠিন এক সময় পাড় করছি আমি। মা হিসেবেও আমার দায়িত্ব আছে। সেটা একেবারে অবজ্ঞা করা যায় না। এ বিষয়ে সিনেটকে আমি অবহিত করেছি যে, আগামী মঙ্গলবার শুনানিতে আমি উপস্থিত থাকবো।’ আরসিবিসি ব্রাঞ্চ ম্যানেজার আরও বলেন, ‘আমার ছেলে বুঝতে পারছে না যে, আমদের কেন বিমানে উঠতে দেয়া হলো না, এতে সে ডিজনিল্যান্ডে যেতে পারলো না। আমাদের চারপাশে কেন এত লোক, কেন আমাদের ছবি তুলছে। যা ঘটছে সে সম্পর্কে আমার ছেলে কিছুই জানে না।’  তিনি বলেন, ‘আমার বিদেশ যাওয়ায় কোনো নিষেধাজ্ঞা দেয়া হয়নি। বিমানবন্দরেও আমাকে এ সম্পর্কে কোনো কিছু অবহিত করা হয়নি। বিমানে উঠে আমরা বসেছি। এসময় বিমানের একজন কর্মী এসে আমাকে জানালো যে, ইমিগ্রেশন কর্তৃপক্ষের কোর কর্মকর্তা আমার সঙ্গে কথা বলতে চান। ওই কর্মকর্তা আমাকে জানান যে, আমার স্বামী এবং ছেলে যেতে পারবে। আমার যাওয়ায় নিষেধাজ্ঞা আছে। আমার স্বামী ও সন্তান আমাকে ছাড়া যাওয়ার প্রশ্নই আসে না।’  দিগুইতা বলেন, ‘ইমিগ্রেশন কর্মকর্তা আমাকে অ্যান্টি মানিলন্ডারিং কাউন্সিলের একটি চিঠি দেখান। ওই চিঠিতে বলা হয় মানি লন্ডারিংয়ের সঙ্গে আমার যোগসাজশ রয়েছে। যদিও আমাকে অভিযুক্ত করে কোনো মামলা হয়নি।’  আরসিবিসি কর্তৃপক্ষ এ কর্মর্তার বিরুদ্ধে ব্যাংকের মানিলন্ডারিং এবং সন্ত্রাসী কর্মকাণ্ডে অর্থায়ন প্রতিরোধ আইন অমান্যের অভিযোগ তদন্ত করছে। একইসঙ্গে ভুল তথ্য দিয়ে ব্যাংক অ্যাকাউন্ট খোলার অভিযোগও রয়েছে এ কর্মকর্তার বিরুদ্ধে। উল্লেখ্য, বাংলাদেশ ব্যাংকের রিজার্ভ অ্যাকাউন্ট থেকে যে ১০০ কোটি ডলার চুরি গেছে তার একটি অংশ (৮১ কোটি ডলার) ফিলিপাইনের আরসিবিসি ব্যাংক হয়ে ক্যাসিনোর মাধ্যমে হংকংয়ের একটি ব্যক্তিগত অ্যাকাউন্টে স্থানান্তর করা হয়। এই টাকাগুলো ওই ব্যাংকেরই পাঁচটি অ্যাকাউন্টের মাধ্যমে এসেছিল। সেই অ্যাকাউন্টগুলো স্থগিত করে দেয়া হয়েছে এবং সন্দেহভাজন পাঁচ জন শনাক্ত করে তাদের বিরুদ্ধে তদন্ত চলছে। বাকি ২০ কোটি ডলার শ্রীলংকার একটি এনজিওর নামে গিয়েছিল। কিন্তু নামের ভুলের কারণে সেটি ধরা পড়ে এবং তা ফিরিয়ে আনা সম্ভব হয়েছে বলে জানিয়েছে বাংলাদেশ ব্যাংক। তথ্যসূত্র : ইকোয়ারার ডটনেট 
theft

রিজার্ভের অর্থ কেলেংকারী: দুই ডেপুটি গভর্নরকে অপসারন,সচিব আসলাম ওএসডি
বাংলাদেশ ব্যাংকের রিজার্ভ চুরির ঘটনা ধামাচাপা দেয়ার চেষ্টার ঘটনায় গভর্নর ড. আতিউর রহমানের পদত্যাগের পর বাংলাদেশ ব্যাংকের দুই ডেপুটি গভর্নরকে অপসারন করেছে সরকার। ব্যাংকের ডেপুটি গভর্নর (১) আবুল কাসেম ও অপর ডেপুটি গভর্নর (৪) নাজনীন সুলতানাকে অপসারণ করা হয়েছে। এদিকে, অর্থ মন্ত্রণালয়ের ব্যাংক ও আর্থিক প্রতিষ্ঠান বিভাগের সচিব এম আসলামকে বিশেষ দায়িত্বপ্রাপ্ত কমর্কর্তা বা ওএসডি (অফিসার ফর স্পেশাল ডিউটি) করা হয়েছে। মঙ্গলবার রাজধানীর শেরে বাংলা নগরে এনইসি সম্মেলন কক্ষে এক প্রাক বাজেট আলোচনায় গিয়ে সাংবাদিকদের প্রশ্নের উত্তরে দুই ডেপুটি গভর্নরকে অব্যাহতি দেওয়ার কথা জানান অর্থমন্ত্রী আবুল মাল আব্দুল মুহিত। ক্ষুব্ধ মুহিত বলেন, বাংলাদেশ ব্যাংকের দুই ডেপুটি গভর্নর আবুল কাশেম ও নাজনীন সুলতানাকে অব্যাহতি দেওয়া হয়েছে। এই দুই পদে শিগগিরই নতুন নিয়োগ দেওয়া হবে। এই দুজন বাদ পড়ায় এখন ডেপুটি গভর্নর পদে আছেন আবু হেনা মো. রাজী হাসান ও এস কে সুর চৌধুরী। সাবেক অর্থ সচিব ফজলে কবিরকে গভর্নরের দায়িত্ব দেওয়া হয়েছে বলে জানিয়েছেন অর্থমন্ত্রী। আবুল কাশেমের চাকরির বাড়তি মেয়াদও আগামী আগাস্টে শেষ হওয়ার কথা। বাংলাদেশের প্রথম নারী ডেপুটি গভর্নর নাজনীন সুলতানার চাকরির মেয়াদ সম্প্রতি শেষ হওয়ার পর তা চলতি বছরের ১৪ জুলাই পর্যন্ত বাড়ানো হয়েছিল। নাজনীন সুলতানা সরাসরি আইটি বিভাগটি দেখতেন। এদিকে, অর্থ মন্ত্রণালয়ের ব্যাংক ও আর্থিক প্রতিষ্ঠান বিভাগের সচিব এম আসলামকে বিশেষ দায়িত্বপ্রাপ্ত কমর্কর্তা বা ওএসডি (অফিসার ফর স্পেশাল ডিউটি) করা হয়েছে। মঙ্গলবার সন্ধ্যায় রাজধানীর শেরে বাংলা নগরের এনইসি সম্মেলন কক্ষে এনজিও প্রতিনিধিদের সঙ্গে প্রাক-বাজেট আলোচনা শেষে বেরিয়ে যাওয়ার সময় সাংবাদিকদের একথা জানান অর্থমন্ত্রী আবুল মাল আবদুল মুহিত। অর্থমন্ত্রণালয়ের ব্যাংক ও আর্থিক প্রতিষ্ঠান বিভাগ বাংলাদেশ ব্যাংকের বিভিন্ন বিষয় দেখাশোনা করে। কিন্তু এই বিভাগের সচিব হয়ে এই অর্থ লোপাটের বিষয়টি সম্পর্কে অবহেলা করায় তাকে ওএসডি করা হয়েছে বলে জানা গেছে। এই পদক্ষেপের ব্যাখ্যায় অবশ্য মুহিত বলেন, ‘উনি ওই বিভাগের সচিব ছিলেন। তাই তাকে সরিয়ে দেওয়া হয়েছে।’ সম্প্রতি বাংলাদেশ ব্যাংকের রিজার্ভ থেকে ৮০০ কোটি টাকা হ্যাকের ঘটনায় দেশজুড়ে তোলপাড় চলছে। এ ঘটনায় ইতোমধ্যেই বাংলাদেশ ব্যাংকের গভর্নর ড. আতিউর রহমান পদত্যাগ করেছেন। এছাড়া মঙ্গলবার বিকালে বাংলাদেশ ব্যাংকের দুই ডেপুটি গভর্নর নাজনীন সুলতানা ও আবুল কাশেমকে অব্যাহতি দেওয়ার কথা জানান অর্থমন্ত্রী ১৯৮২ সালের বিশেষ বিসিএস ব্যাচের কর্মকর্তা এম আসলাম ২০১২ সালের ৫ নভেম্বর ব্যাংক ও আর্থিক প্রতিষ্ঠান বিভাগের সচিবের দায়িত্বে যোগ দেন। ২০১৯ সালের ৩০ জুলাই তিনি অবসরোত্তর ছুটিতে যাবেন। আসলাম আলম এর আগে দুর্যোগ ব্যবস্থাপনা ও ত্রাণ মন্ত্রণালয়ের সচিব এবং ভূমি রেকর্ড ও জরিপ অধিদপ্তর ও প্রধানমন্ত্রীর কার্যালয়ের মহাপরিচালকের দায়িত্ব পালন করেন। পদাধিকার বলে বাংলাদেশ ব্যাংকের পরিচালনা পর্ষদের সদস্য থাকা আসলাম গত রবিবার ব্যাংকটির কর্মকর্তাদের সঙ্গে বৈঠক করে সাংবাদিকদের বলেছিলেন, কেন্দ্রীয় ব্যাংক বিষয়টি গোপন রেখে ঠিক করেনি। 
theft

রাজকোষ কেলেঙ্কারির পর্যবেক্ষণে বিশ্বব্যাংকঃ মাত্র ৫০০ ডলার দিয়ে হিসাব খোলা হয়েছিল এক বছর আগেই
বাংলাদেশের রাজকোষ কেলেঙ্কারিতে তোলপাড় চলছে বিশ্বজুড়ে। এ বিষয়টি নিবিড় পর্যবেক্ষণ করছে বিশ্বব্যাংক। অনুসন্ধানে দেখা গেছে, যে অ্যাকাউন্টগুলোর মাধ্যমে বাংলাদেশ ব্যাংকের ৮ কোটি ১০ লাখ ডলার চুরি করা হয়েছে ফিলিপাইনে তা খোলা হয়েছিল প্রায় এক বছর আগে। এ পুকুরচুরিতে জড়িত রিজাল কমার্শিয়াল ব্যাংকিং করপোরেশনে (আরসিবিসি) বহু কোটি পেসো বিনিয়োগ রয়েছে বিশ্বব্যাংকের বিনিয়োগবিষয়ক সংস্থা ইন্টারন্যাশনাল ফাইন্যান্স করপোরেশন (আইএফসি) ও তাইওয়ানের ক্যাথি লাইফ ইনস্যুরেন্স কোম্পানি লিমিটেড। এ দু’পক্ষই বাংলাদেশের টাকা পাচারের ঘটনা নিবিড়ভাবে পর্যবেক্ষণ করছে। এদিকে সার্বিক পরিস্থিতিতে আজ অর্থমন্ত্রী আবুল মাল আবদুল মুহিত জরুরি সংবাদ সম্মেলন ডেকেছেন। গতকাল তিনি জানিয়েছেন, বাংলাদেশ ব্যাংকের বিষয়ে গুরুত্বপূর্ণ সিদ্ধান্ত আসছে। তার আগে তিনি গভর্নরের সঙ্গে কথা বলতে চান। ভারত থেকে গভর্নর গতকাল দেশে ফিরলেও অর্থমন্ত্রীর সঙ্গে তার সাক্ষাৎ হয়নি। বিকালে আলোচনা ছিল গভর্নর বিমানবন্দর থেকে অর্থ মন্ত্রণালয়ে আসছেন। অর্থমন্ত্রী সোয়া ছয়টা পর্যন্ত অফিসেই ছিলেন। তবে গভর্নর যাননি। এদিকে দিনভর বাংলাদেশ ব্যাংক ও মন্ত্রণালয়ে ছিল নানা গুঞ্জন। গভর্নর পদত্যাগ করছেন এমন আলোচনাও ছিল কারও কারও মুখে। এদিকে আজ বাংলাদেশ ব্যাংকের পরিচালনা পর্ষদের বৈঠক ডাকা হয়েছে। ফিলিপাইনের স্টার পত্রিকা বলেছে, এ বিষয়ে তাদের কাছে একটি বিবৃতি পাঠিয়েছে আইএফসি। তাতে তারা বলেছে, তারা আরসিবিসি ব্যবস্থাপনাকে সহযোগিতা করছে। আইএফসি বিবৃতিতে বলেছে, আরসিবিসি সম্পর্কে খবর প্রকাশের পর তারা বিষয়টি নিবিড়ভাবে পর্যবেক্ষণ করছে। ওই ব্যাংকে আমাদের কিছু সংখ্যক শেয়ার আছে। আরসিবিসি ব্যবস্থাপনা পরিষদের সঙ্গে যোগাযোগ রয়েছে আইএফসি’র এবং তারা কর্তৃপক্ষকে পূর্ণাঙ্গ সহযোগিতা করছে। উল্লেখ্য, আরসিবিসিতে বিশ্বব্যাংকের অঙ্গ প্রতিষ্ঠান আইএফসি বিনিয়োগ করেছে ২১০ কোটি পেসো। এর ফলে তারা ব্যাংকটির শতকরা ২.৬ ভাগ শেয়ারের মালিক। অন্যদিকে আইএফসি এসেট ম্যানেজমেন্ট কোম্পানি এ ব্যাংকে বিনিয়োগ করেছে ৪২০ কোটি পেসো। এর ফলে তারা ওই ব্যাংকের শতকরা ৫.০৮ ভাগ শেয়ারের মালিক। অন্যদিকে তাইওয়ানের ক্যাথি লাইফ ইনস্যুরেন্স বিনিয়োগ করেছে ৭৯৫ কোটি পেসো। তারা এ ব্যাংকের শতকরা ২০ ভাগ শেয়ারের মালিক। অন্যদিকে বাংলাদেশ ব্যাংকের ৮ কোটি ১০ লাখ ডলার কোথায় গেল, তা উদ্ধার করা সম্ভব কিনা তা জানার চেষ্টা করছে ফিলিপাইনের সিনেট কমিটি। গত বছর মে মাসে রিজাল কমার্শিয়াল ব্যাংকিং করপোরেশন (আরসিবিসি)তে মাত্র ৫০০ ডলার দিয়ে খোলা হয় চারটি একাউন্ট। এরপর এ বছরের ৪ঠা ফেব্রুয়ারি পর্যন্ত ওই একাউন্টগুলোতে কোনোই লেনদেন হয় নি। এরপরই তাদের ওই একাউন্টে ৮ কোটি ১০ লাখ ডলার লেনদেন হয়। এ বিষয়টিকে সন্দেহের চোখে দেখছে সিনেট কমিটি। ব্যাংকস, আর্থিক প্রতিষ্ঠান ও ফিলিপাইনের অর্থনীতি সংক্রান্ত সিনেট কমিটির চেয়ারম্যান সার্জি ওসমেনা। এত বিপুল অংকের অর্থ কিভাবে ব্যাংকটির জুপিটার শাখায় গেল, কে কে এতে জড়িত থাকতে পারেন তা নিয়ে কমিটি তদন্ত শেষে আজ মঙ্গলবার রিপোর্ট দেয়ার কথা। তবে এরই মধ্যে রহস্য ঘনীভূত হয়েছে। সন্দেহের তীর ছুটছে কয়েকজনের দিকে। এর মধ্যে রয়েছেন আরসিবিসির ওই শাখা ম্যানেজার মাইয়া স্যান্তোষ দুগুইতো, চীনা বংশোদ্ভূত ফিলিপিনো উইলিয়াম সো গো, এ চক্রে জড়িত অন্য সন্দেহভাজন ৫ ব্যক্তি, আরসিবিসি ব্যাংকের প্রধান কার্যালয়ের রেমিট্যান্স শাখা। এরই মধ্যে দুগুইতোকে এ কর্মকাণ্ডের জন্য অভিযুক্ত করেছেন উইলিয়াম সো গো। বলেছেন, তার স্বাক্ষর জাল করে দুগুইতো তার ব্যাংকে একাউন্ট খুলেছেন। এক পর্যায়ে তিনি সো গো’কে বিপুল পরিমাণ উৎকোচ প্রস্তাব করেন। এ বিষয়ে দুগুইতো মুখ না খুললেও ব্যাংকের প্রধান কার্যালয়ের ওপর দোষ চাপানোর চেষ্টা করেছেন দুগুইতো। তিনি বলেছেন, বিরাট অংকের বৈদেশিক লেনদেন বা রেমিট্যান্স দেখাশোনা করে ব্যাংকের প্রধান কার্যালয়ের সংশ্লিষ্ট দপ্তর। তাকে এ অর্থ ছাড়ের নির্দেশ দিয়েছিলেন আরসিবিসির প্রেসিডেন্ট ও প্রধান নির্বাহী কর্মকর্তা লরেঞ্জো টান। তাহলে এই পাচারের মূল হোতা কে? এ প্রশ্নের উত্তর আপাতত মিলছে না। ফিলিপাইনেই এ চক্রে জড়িত এসব সন্দেহভাজনদের ঘিরে নানা রকম আলোচনা-সমালোচনা চলছে কয়েকদিন ধরে। কিন্তু ৮ কোটি ১০ লাখ ডলার কোথায় গেল? এ প্রশ্নের কোনো সুরাহা কেউ করতে পারছেন না। পাচার হওয়া এ টাকা উদ্ধার করা সম্ভব কিনা তাও অনিশ্চিত। এ চক্রে জড়িত সন্দেহে গত শুক্রবার জাপানগামী একটি বিমান থেকে নামিয়ে আনা হয় ব্যাংক ম্যানেজার দুগুইতো, তার স্বামী ও সন্তানকে। আরসিবিসি প্রেসিডেন্ট ও প্রধান নির্বাহী লরেঞ্জো টানকে ছুটিতে পাঠানো হয়েছে, যাতে তদন্ত প্রভাবিত না হয়। এ অবস্থায় সিনেট কমিটির চেয়ারম্যান সার্জিও ওসমেনা বলেছেন, ওই অর্থ ফিলিপাইনের আর্থিক ব্যবস্থায় প্রবেশের পর তা কোথায় গিয়েছে তারা তা শনাক্ত করার চেষ্টা করছেন। তার প্রধান সন্দেহ আরসিবিসি ব্যাংকে গত বছর মে মাসে মাত্র ৫০০ ডলার দিয়ে খোলা চারজন ব্যক্তির ব্যাংক হিসাব। তিনি মনে করছেন গত বছর মে মাসে এই একাউন্ট খোলার মধ্য দিয়েই শুরু হয় এই পাচারের কার্যক্রম। ওই চারটি একাউন্ট যাদের নামে তারা হলেন এনরিকো টিওডোরো ভাসকুয়েজ, আলফ্রেড স্যান্তোষ ভারগারা, মাইকেল ফ্রান্সিসকো ক্রুজ ও জেসি ক্রিস্টোফার ল্যাগ্রোসাস। সার্জিও ওসমেনা তদন্ত করে দেখতে পেয়েছেন তাদের ব্যাংক একাউন্টে এ বছরের ৪ঠা ফেব্রুয়ারি পর্যন্ত কোনোই লেনদেন হয় নি। এরপরই পাচার হওয়া ৮ কোটি ১০ লাখ ডলার স্থানান্তরিত হয় তাদের একাউন্টে। এখানেই ওসমেনার বড় সন্দেহ। একাউন্ট খোলার পর প্রায় এক বছর পেরিয়ে গেছে। কিন্তু এ সময়ে কোনো লেনদেন হয় নি। জমা পড়ে নি কোনো অর্থ। উত্তোলনও করা হয় নি। কিন্তু অকস্মাৎ ৪ঠা ফেব্রুয়ারি সেখানে এত বিপুল পরিমাণের অর্থ! বিস্মিত তদন্তকারীরা। তাদের মধ্যে দৃঢ়বিশ্বাস জন্মেছে যে, এই টাকা পাচারের উদ্দেশ্যেই ওই ব্যাংক একাউন্ট খোলা হয়েছিল।  তাহলে এ প্রক্রিয়ায় সরাসরি ব্যাংকের শাখা ম্যানেজার দুগুইতো জড়িত নাকি প্রধান শাখার বড় কোনো রাঘববোয়াল! এ প্রশ্নের উত্তর মিলতে পারে মঙ্গলবারের তদন্ত রিপোর্টে। উল্লেখ্য, ওই ব্যাংক একাউন্টে জমা হওয়া অর্থ ফিলরেম নামের একটি রেমিট্যান্স কোম্পানি পেসোতে রূপান্তরিত করে। পরে তা চীনা নাগরিক ওয়েইকাং সু, ইস্টার্ন হাওয়াই লিজার কোম্পানি ও ব্লুমবেরি হোটেলস ইন-করপোরেশনের বিভিন্ন একাউন্টে জমা হয়। গভর্নরকে নিয়ে অর্থমন্ত্রীর ক্ষোভ বাংলাদেশ ব্যাংকের রিজার্ভের অর্থ চুরির ঘটনায় কেন্দ্রীয় ব্যাংকটির গভর্নরের বিরুদ্ধে প্রধানমন্ত্রী শেখ হাসিনার কাছে ক্ষোভ প্রকাশ করেছেন অর্থমন্ত্রী আবুল মাল আবদুল মুহিত। গতকাল মন্ত্রিসভা বৈঠকের শুরুতে এ প্রসঙ্গে অর্থমন্ত্রী ক্ষোভ প্রকাশ করেন। বৈঠকে অংশ নেয়া একজন সিনিয়র মন্ত্রী জানান, বৈঠকের শুরুতে অর্থমন্ত্রী প্রধানমন্ত্রীর কাছে গিয়ে রিজার্ভের অর্থ চুরির বিষয়টি উত্থাপন করেন। প্রধানমন্ত্রীকে অর্থমন্ত্রী বলেন, অর্থ চুরির বিষয়টি বাংলাদেশ ব্যাংকের কেউ আমাকে জানায়নি। এর মধ্যে তাদের (বাংলাদেশ ব্যাংক) সঙ্গে আমার মিটিং হয়েছে। তারপরও তারা আমাকে কিছুই বলেনি। অর্থমন্ত্রীকে এ সময় বেশ রাগান্বিত দেখায়। তবে অর্থমন্ত্রীর নালিশের জবাবে প্রধানমন্ত্রী কিছু বলেননি বলে তথ্য দেয়া ওই মন্ত্রী জানিয়েছেন। প্রধানমন্ত্রীকে লক্ষ্য করে অর্থমন্ত্রীর কথা বলার সময় সড়ক পরিবহন ও সেতুমন্ত্রী ওবায়দুল কাদের তার আসন থেকে অর্থমন্ত্রীকে উদ্দেশ্য করে বলেন, পাঞ্জাবিতে আপনাকে আজ বেশ সুন্দর লাগছে। রাগত স্বরে কথা বলার কারণে অর্থমন্ত্রী ওবায়দুল কাদেরের কথা শুনতে পাননি। তখন বাণিজ্যমন্ত্রী তোফায়েল আহমেদ অর্থমন্ত্রীর দৃষ্টি আকর্ষণ করে বলেন, কাদের (ওবায়দুল কাদের) বলেছে পাঞ্জাবিতে আপনাকে সুন্দর লাগছে। এমন কথা শুনে স্বাভাবিক হয়ে হেসে ফেলেন অর্থমন্ত্রী। তখন ধন্যবাদ জানিয়ে বক্তব্য শেষ করেন তিনি। মন্ত্রিপরিষদ বিভাগ সূত্রে জানা গেছে, মন্ত্রিসভার বৈঠকের টেবিলটি পূর্ব-পশ্চিম দিকে মুখ করা। দু’পাশে মন্ত্রিসভার সদস্যরা বসেন। টেবিলের পূর্বপাশে বসে বৈঠকে সভাপতিত্ব করেন প্রধানমন্ত্রী শেখ হাসিনা। মন্ত্রিসভার বৈঠকের আসন বিন্যাসে প্রধানমন্ত্রীর ডান পাশে শুরুতেই বসেন অর্থমন্ত্রী মুহিত, এরপর বসেন বাণিজ্যমন্ত্রী তোফায়েল আহমেদ। এদিনের বৈঠকে ওবায়দুল কাদেরকে টেবিলের বাম দিকের ছয় নম্বর আসনে বসতে দেখা গেছে। এ কারণে অর্থমন্ত্রী প্রথমে ওবায়দুল কাদেরের কথা শোনেননি। 
theft

অর্থ চুরির বিষয়টি না জানিয়ে বাংলাদেশ ব্যাংক ধৃষ্টতা দেখিয়েছে,ব্যবস্থা নেওয়া হবে: অর্থমন্ত্রী
অর্থমন্ত্রী আবুল মাল আবদুল মুহিত মনে করেন, অর্থ চুরির বিষয়টি তাঁকেসহ অন্যদের না জানিয়ে বাংলাদেশ ব্যাংক ধৃষ্টতা দেখিয়েছে। বাংলাদেশ ব্যাংকের বিরুদ্ধে ব্যবস্থা নেওয়া হবে বলেও তিনি জানান। রোববার সচিবালয়ে অর্থমন্ত্রী সাংবাদিকদের বলেন, বাংলাদেশ ব্যাংকের বিরুদ্ধে ব্যবস্থা নেওয়া হবে। কী ব্যবস্থা নেওয়া হবে—এমন প্রশ্নের জবাবে তিনি বলেন, তিনি প্রধানমন্ত্রীর সঙ্গে বৈঠক করবেন। এরপর কী ব্যবস্থা নেওয়া হচ্ছে তা সাংবাদিকদের জানানো হবে। কেন্দ্রীয় ব্যাংকের অর্থ চুরির বিষয়টি দীর্ঘদিন অর্থমন্ত্রীকে না জানানোর বিষয়টি তিনি কীভাবে দেখছেন?—এমন প্রশ্নের জবাবে তিনি বলেন, ‘বাংলাদেশ ব্যাংক ধৃষ্টতা দেখিয়েছে।’ বাংলাদেশ ব্যাংক গত শুক্রবার এক বিবৃতিতে জানিয়েছে, সাইবার আক্রমণে ৩৫টি ভুয়া পরিশোধ নির্দেশের মাধ্যমে ৯৫ কোটি ১০ মার্কিন ডলার বা প্রায় ৭ হাজার ৬০৮ কোটি টাকা স্থানান্তরের প্রস্তাব পাঠানো হয়। তার মধ্যে ৩০টি নির্দেশ আটকানো সম্ভব হয়। তাতে ৮৫ কোটি ডলার বেহাত হওয়া প্রতিহত করা গেছে। তবে পাঁচটি পরিশোধ নির্দেশের বিপরীতে ১০ কোটি ১০ লাখ ডলার বা প্রায় ৮০৮ কোটি টাকা ফিলিপাইন ও শ্রীলঙ্কায় চলে যায়। তার মধ্যে শ্রীলঙ্কা থেকে ২ কোটি ডলার উদ্ধার করা সম্ভব হয়েছে। ফিলিপাইনে যাওয়া ৮ কোটি ১০ লাখ ডলার বা প্রায় সাড়ে ৬০০ কোটি টাকা উদ্ধারের চেষ্টা চালাচ্ছে বাংলাদেশ ব্যাংক। 
theft

রিজার্ভ লুট: ভারত থেকে দেশে ফিরে কিছু না বলে কালো গাড়িতে চলে গেলেন গভর্নর
গণমাধ্যমকে এড়িয়ে কালো গাড়িতে চলে গেলেন বাংলাদেশ ব্যাংকের গভর্নর ড. আতিউর রহমান। বাংলাদেশ ব্যাংকের রিজার্ভ লুট কেলেঙ্কারির মধ্যে ভারত সফর শেষে দেশে ফিরে বিমানবন্দরে তিনি সাংবাদিকদের সঙ্গে কোন কথা বলেননি। সোমবার বিকাল ৪টায় ভারত থেকে একটি ফ্লাইটে দেশে ফেরেন ড. আতিউর রহমান। কিন্তু বিমানবন্দরে নেমে ভিআইপি টার্মিনাল থেকে সাংবাদিকদের এড়িয়ে তড়িঘড়ি করে সোয়া ৪ টার দিকে কালো কাচে ঢাকা গাড়িতে করে বিমানবন্দর থেকে বেরিয়ে যান তিনি। এতে নানা গুঞ্জন সৃষ্টি হয়েছে। গভর্নর পদত্যাগ করতে পারেন বলেও কেউ কেউ মনে করছেন। যদিও এরই মধ্যে গভর্নরের বিরুদ্ধে প্রধানমন্ত্রীর কাছে অভিযোগ করেছেন অর্থমন্ত্রী। প্রধানমন্ত্রীও রিজার্ভ লুটের ঘটনাটি ভালো ভাবেন নেননি। ড. আতিউর রহমানের প্রধানমন্ত্রীও ক্ষুব্ধ বলে জানা গেছে। এ ক্ষেত্রে অভিযুক্ত হলে তাকে ছাড় না দেয়ার কথা বলা হয়েছে। এদিকে যুক্তরাষ্ট্রের ফেডারেল রিজার্ভ ব্যাংক থেকে বাংলাদেশ ব্যাংকের প্রায় ৮ কোটি ১০ লক্ষ ডলার চুরি যাওয়ার পর ভারত সফরে যান গভর্নর ড. আতিউর রহমান। এ নিয়ে দেশে ব্যাপক তোলপাড় হলেও তিনি দেশে না থাকার কারণে এতদিন গণমাধ্যমের সামনে আসেননি তিনি। কিন্তু সোমবার বিকালে তার দেশে ফেরার খবর পেয়ে হযরত শাহজালাল আন্তর্জাতিক বিমানবন্দরে অবস্থান নেন গণমাধ্যম কর্মীরা। কিন্তু বিমানবন্দরে ড. আতিউর রহমান গণমাধ্যমকে কোন কথা বলবেন না বলে ব্যাংকের গভর্নর সচিবালয়ের মহাব্যবস্থাপক এ এফ এম আসাদুজ্জামানের মাধ্যমে জানিয়ে দেয়া হয়। এ এফ এম আসাদুজ্জামান সংবাদ কর্মীদের বলেন, ‘স্যার কোন বিষয়ে এই মুহূর্তে সাংবাদিকদের সঙ্গে কথা বলবেন না বলে জানিয়েছেন।’ 
theft

শুধু একটি বানান ভুলে বাংলাদেশের রিজার্ভ বাঁচল ৭ হাজার কোটি টাকা !
শুধু একটি বানান ভুলের কারণে বাংলাদেশের রিজার্ভ থেকে প্রায় ৯০ কোটি ডলার (সাত হাজার কোটি টাকা) হাতিয়ে নিতে ব্যর্থ হয়েছে দুর্বৃত্তরা। তা না হলে আরো বেশি অর্থ হারাত বাংলাদেশ ব্যাংক। কর্মকর্তারা এ তথ্য জানিয়েছেন। এরই মধ্যে সাইবার হামলা চালিয়ে দুর্বৃত্তরা বাংলাদেশ ব্যাংকের ১০ কোটি ১০ লাখ মার্কিন ডলার (৮৮০ কোটি টাকা) হাতিয়ে নিয়েছে। বার্তা সংস্থা রয়টার্স জানিয়েছে, ইতিহাসের বৃহত্তম এই ব্যাংক ডাকাতির ঘটনার তদন্তে সহায়তা করছে যুক্তরাষ্ট্রের সাইবার নিরাপত্তাবিষয়ক কোম্পানি ফায়ার আইয়ের ম্যানডিয়েন্ট ফরেনসিক বিভাগ।  বাংলাদেশ ব্যাংকের দুই কর্মকর্তা বলেছেন, হ্যাকাররা বাংলাদেশ ব্যাংকের ব্যবস্থা ভেঙ্গে অর্থ লেনদেনের নথিপত্র চুরি করেছে। এরপর তারা ফেডারেল রিজার্ভ ব্যাংক অব নিউইয়র্কে বাংলাদেশ ব্যাংকের সঞ্চিত অর্থ হাতিয়ে নিয়েছে। বাংলাদেশ ব্যাংকের অ্যাকাউন্ট থেকে অর্থ ফিলিপাইন ও শ্রীলঙ্কার কয়েকটি ব্যাংকে সরানোর জন্য প্রায় তিন ডজন আবেদন পাওয়া যায়।  চারটি অনুরোধে ফিলিপাইনের ব্যাংকে আট কোটি ১০ লাখ ডলার স্থানান্তর করা হয়। কিন্তু শ্রীলঙ্কার একটি অলাভজনক প্রতিষ্ঠানে স্থানান্তরের জন্য দুই কোটি ডলার স্থানান্তরের পঞ্চম অনুরোধটি আসে। এই অনুরোধে বেসরকারি সংস্থা শালিকা ফাউন্ডেশনের নাম লিখতে ভুল করে হ্যাকাররা। তারা সংস্থাটির নামের ‘ফাউন্ডেশন’-এর জায়গায় ‘ফান্ডাশন’ লিখে। এ কারণে এই অর্থ স্থানান্তরিত হয়নি। তা না হলে বাংলাদেশ ব্যাংকের আরো দুই কোটি ডলার চুরি হয়ে যেত।  বাংলাদেশ ব্যাংকের এক কর্মকর্তা রয়টার্সকে জানান, এভাবে প্রায় আসা আরো কয়েকটি টাকা স্থানান্তরের আবেদন সন্দেহ হওয়ায় আরো ৮৫ কোটি থেকে ৮৭ কোটি ডলার লেনদেন বন্ধ করা হয়েছে। এদিকে ফেডারেল রিজার্ভ ব্যাংক অব নিউইয়র্কে বাংলাদেশ ব্যাংকের সঞ্চিত অর্থ হ্যাকাররা কীভাবে চুরি করল তা খতিয়ে দেখতে প্রস্তাব দিয়েছে যুক্তরাষ্ট্র। এ যাবতকালের সবচেয়ে বড় বড় সাইবার চুরির ঘটনাগুলোর বেশ কয়েকটির তদন্ত করেছে সিলিকন ভ্যালির ফায়ারআই ম্যানডিয়েন্ট।  বাংলাদেশ ব্যাংকের পরামর্শক ওয়ার্ল্ড ইনফরমেটিক্সই অর্থ চুরির ঘটনা তদন্তে ফায়ারআইকে সম্পৃক্ত করেছে বলে জানানো হয়েছে। 
theft

বাংলাদেশ ব্যাংকের ৮ কোটি ডলার হাতিয়ে নেওয়ার ঘটনা তদন্তে যুক্তরাষ্ট্রের ফায়ারআই
বাংলাদেশ ব্যাংকের আট কোটি ডলার চুরি যাওয়ার ঘটনা তদন্তে সহযোগিতা করছে যুক্তরাষ্ট্রের সাইবার নিরাপত্তা-বিষয়ক প্রতিষ্ঠান ফায়ারআই ম্যান্ডিয়েন্টের ফরেনসিক বিভাগ। এ কাজের সঙ্গে যুক্ত কয়েকজনের বরাত দিয়ে বার্তা সংস্থা রয়টার্স  বৃহস্পতিবার এ তথ্য জানিয়েছে। দুটি সূত্র জানিয়েছে, ক্যালিফোর্নিয়ার সিলিকন ভ্যালি-ভিত্তিক ফায়ারআই বড় ধরনের বেশ কয়েকটি সাইবার চুরির ঘটনা তদন্ত করেছে। এ কাজে তাদের বিশেষ দক্ষতা আছে। এ কারণে বাংলাদেশ ব্যাংকের অর্থ চুরির ঘটনা তদন্তে পরামর্শক হিসেবে কাজ করা ওয়ার্ল্ড ইনফরমেটিক্স তদন্তের সঙ্গে ফায়ারআইকে যুক্ত করেছে। ওয়ার্ল্ড ইনফরমেটিক্স-এর ওয়েবসাইটে বলা হয়েছে, প্রতিষ্ঠানটির প্রধান নির্বাহী রাকেশ আসথানা এর প্রতিষ্ঠাতা। তিনি বিশ্বব্যাংকের তথ্য ও প্রযুক্তি বিষয়ক সাবেক উপপ্রধান কর্মকর্তা। বিষয়টি স্পর্শকাতর হওয়ায় নাম প্রকাশে অনিচ্ছুক এসব সূত্রের ভাষ্য, রাকেশ আসথানাই এই তদন্তে সহযোগিতা করতে ফায়ারআইকে নিয়োগ করেছেন। প্রসঙ্গত, রাকেশ আসথানা বাংলাদেশ ব্যাংকের সাইবার নিরাপত্তা-বিষয়ক পরামর্শক। তাঁর নেতৃত্বে ওয়ার্ল্ড ইনফরমেটিক্স-এর একটি ফরেনসিক তদন্ত দল এ ঘটনার তদন্ত করছে। তদন্ত করতে গিয়ে কিছু জায়গায় আটকে যাওয়ায় অধিকতর দক্ষতাসম্পন্ন ফায়ারআইকে তিনি তদন্তকাজের সঙ্গে যুক্ত করেছেন বলে জানা গেছে। ওই দুই সূত্রের একজন কেন্দ্রীয় ব্যাংকের জ্যেষ্ঠ কর্মকর্তা বলেন, নিউইয়র্কের রিজার্ভ ব্যাংক থেকে বাংলাদেশ ব্যাংকের অর্থ হ্যাকাররা কীভাবে চুরি করেছে, এ বিষয়ে তদন্তকাজে সহযোগিতার প্রস্তাব দিয়েছে মার্কিন সরকার। ওই কর্মকর্তা বলেন, সাম্প্রতিক সময়ের বড় ধরনের এই চুরির ঘটনা তদন্তের ব্যাপারে বাংলাদেশ ব্যাংকের সঙ্গে যুক্তরাষ্ট্রের কেন্দ্রীয় তদন্ত সংস্থা (এফবিআই) ও মার্কিন বিচার বিভাগের অনানুষ্ঠানিক কথাবার্তা হয়েছে। অর্থ চুরির প্রায় মাসখানেক পর প্রকাশিত এ ঘটনা সম্পর্কে এফবিআই, মার্কিন গোয়েন্দা সংস্থা, বিচার বিভাগ ও রাজস্ব বিভাগের ক্রাইমস এনফোর্সমেন্ট নেটওয়ার্ক মুখ খুলতে চায়নি। এ ব্যাপারে নিউইয়র্কের ফেডারেল রিজার্ভ ব্যাংকও তেমন কোনো তথ্য দেয়নি। তারা শুধু বলেছে, এ অর্থ চুরির ক্ষেত্রে তাদের ব্যবস্থাগত কোনো ত্রুটি ছিল না এবং তারা তদন্তের ব্যাপারে বাংলাদেশের কেন্দ্রীয় ব্যাংকের সঙ্গে কাজ করে যাচ্ছে। রয়টার্স বলছে, হ্যাকাররা কীভাবে বাংলাদেশ ব্যাংকের নেটওয়ার্কে ঢুকেছে, লুট হওয়া অর্থ কোথায় কোথায় গেছে এবং কোনো অর্থ উদ্ধার করা যাবে কি না-এসব প্রশ্নের উত্তর মিলতে পারে যুক্তরাষ্ট্রের তদন্ত থেকে। কেন্দ্রীয় ব্যাংকের দুই জ্যেষ্ঠ কর্মকর্তার বরাত দিয়ে প্রতিবেদনে জানানো হয়, হ্যাকাররা বাংলাদেশ ব্যাংকের সিস্টেমে ঢুকে পেমেন্ট ট্রান্সফারের ক্রেডেনশিয়াল চুরি করে। এরপর ভুয়া সুইফট মেসেজের মাধ্যমে নিউইয়র্ক ফেডারেল রিজার্ভকে অর্থ স্থানান্তরের অনুরোধ পাঠানো হয়। ফেব্রুয়ারির প্রথম দিকে এক সপ্তাহের মধ্যে এ রকম প্রায় তিন ডজন অনুরোধ যায় নিউইয়র্ক ফেডারেল রিজার্ভে। বিভিন্ন হিসাবে সব মিলিয়ে প্রায় এক বিলিয়ন ডলার স্থানান্তর করতে বলা হয়। এর মধ্যে চারটি অনুরোধের বিপরীতে ফিলিপাইনের এক ব্যাংকের পাঁচটি হিসাবে মোট আট কোটি ১০ লাখ ডলার পাঠায় নিউইয়র্ক ফেডারেল রিজার্ভ। ভুল বানানে শ্রীলঙ্কার একটি অলাভজনক প্রতিষ্ঠানের হিসাবে দুই কোটি ডলার পাঠানোর পঞ্চম অনুরোধে সন্দেহ জাগলে অর্থ আর পাঠানো হয়নি। বাংলাদেশ ব্যাংক বলছে, তারা চুরি যাওয়া অর্থের কিছুটা উদ্ধার করতে পেরেছে। বাকি অর্থ উদ্ধার করতে ফিলিপাইনের অর্থ পাচার বিরোধী কর্তৃপক্ষের সঙ্গে কাজ করছে। 
theft

‘যার জন্য করি চুরি, সেই বলে চোর’
সারা দেশের অবকাঠামোগত উন্নয়নের ধারাবাহিকতাতেই ঢাকায় মেট্রোরেল চালুর উদ্যোগ নেওয়া হয়েছে বলে উল্লেখ করেন প্রধানমন্ত্রী শেখ হাসিনা। এ সময় তিনি আরো বলেন, সরকার ইচ্ছে করেই শিক্ষক-শিক্ষার্থীদের সুবিধার্থেই ঢাকা বিশ্ববিদ্যালয়ে মেট্রোরেলের একটি স্টেশন রেখেছে। এ নিয়ে আন্দোলন অযৌক্তিক। বঙ্গবন্ধু শেখ মুজিবুর রহমানের স্বদেশ প্রত্যাবর্তন দিবস উপলক্ষে আজ সোমবার রাজধানীর সোহরাওয়ার্দী উদ্যানে আওয়ামী লীগ আয়োজিত জনসভায় দলের সভাপতি শেখ হাসিনা এসব কথা বলেন।   প্রধানমন্ত্রী বলেন, ‘উত্তরা থেকে মতিঝিলের বাংলাদেশ ব্যাংক পর্যন্ত মাত্র আধা ঘণ্টার মধ্যে মেট্রোরেলে যাতায়াত করা যাবে। এর ১৬টি স্টেশন। আমরা ইচ্ছে করেই ঢাকা বিশ্ববিদ্যালয়ে একটি স্টেশন রেখেছি। উত্তরা, মিরপুর থেকে শিক্ষক-শিক্ষার্থীরা অল্প সময়ে এসে ক্লাস করে আবার ফিরে যেতে পারবে। আধুনিক পদ্ধতিতে হবে এটা। আকাশ পথে যাবে। এর জন্য যেখানে যেখানে সাউন্ড প্রুফ করা দরকার তাই করা হবে।’ ‘আমি দেখলাম বিশ্ববিদ্যালয়ের কিছু ছাত্র-শিক্ষক এই মেট্রোরেলের স্টেশনের বিরুদ্ধে আন্দোলনে নেমে পড়েছে। তাদের প্রশ্ন, মেট্রোরেল এখান দিয়ে যাবে কেন?’ এ সময় প্রধানমন্ত্রী মন্তব্য করেন, ‘যার জন্য করি চুরি সেই বলে চোর।’ তিনি বলেন, ‘যাদের সুবিধার জন্য মেট্রোরেল করলাম... এখানে বিশ্ববিদ্যালয়, মেডিকেল কলেজ, বারডেম, বাংলা একাডেমি এখানকার সবাই নির্বিঘ্নে যাতায়াত করতে পারবে। অল্প সময়ে যানজটমুক্ত চলাচল করার জন্যই এই সুযোগ সৃষ্টি করা। সেখানে কেন আন্দোলন?’ আন্দোলনকারীদের উদ্দেশে প্রধানমন্ত্রী বলেন, “ঢাকা বিশ্ববিদ্যালয় প্রতিষ্ঠার সময় ফুলবাড়ীতে রেল স্টেশন ছিল। এখন যেটা রেলভবন সেখানেই ছিল রেল স্টেশন। রেলগাড়ি ঢাকা বিশ্ববিদ্যালয়, প্রকৌশল বিশ্ববিদ্যালয়, পলাশী, হাতিরপুল হয়ে যাতায়াত করত। রেল স্টেশনের কাছে ঢাকা বিশ্ববিদ্যালয় প্রতিষ্ঠা করাই হয়েছিল, যাতে ছাত্র-শিক্ষকরা সহজে যাতায়াত করতে পারে।’ ‘বাংলাদেশ কৃষি বিশ্ববিদ্যালয়ের ভিতর দিয়ে রেললাইন আছে। চট্টগ্রাম বিশ্ববিদ্যালয়ের ভিতর দিয়ে রেললাইন আছে। রেললাইন পৃথিবীর কোথায় নেই। হঠাৎ এটা নিয়ে এত উত্তেজিত হওয়ার কি আছে আমি তো বুঝে পাই না। আজকে যানজটে আটকা পড়ে থাকবে, নাকি মেট্রোরেলে সাঁই সাঁই করে আসবে ক্লাস করে বাড়ি ফিরে যাবে। সুবিধা শিক্ষার্থীদের, সেটা বুঝতে হবে। অবশ্য বাংলাদেশে এক শ্রেণির লোক আছে, যাই করতে যাই, একটা ‘কিন্তু’ বের করে আন্দোলন শুরু করে দেয়।” এ সময় প্রধানমন্ত্রী রামপাল বিদ্যুৎকেন্দ্র নিয়ে যারা আন্দোলন করছে, তাদেরও সমালোচনা করেন।   
politics

নির্মম, পৈশাচিক কায়দায় কুমারগাঁও বাসস্ট্যান্ডে শিশু রাজন হত্যায় আটক মুহিত পাঁচ দিনের রিমান্ডে
সিলেটে শিশু শেখ মো. সামিউল আলম ওরফে রাজন (১৩) হত্যা মামলার আসামি মুহিত আলমের পাঁচ দিনের রিমান্ড মঞ্জুর করেছেন আদালত। আজ সোমবার বেলা ১১টার দিকে সিলেট মহানগর হাকিম আদালতের বিচারক ফারহানা ইয়াসমিন এ আদেশ দেন। মুল ঘটনা: দোকানঘরের খুঁটির সঙ্গে দুই হাত পেছন দিক করে বাঁধা। রোলার দিয়ে মাথা থেকে পা পর্যন্ত থেমে থেমে চলছিল আঘাত। বাঁধা অবস্থায় মাটিতে লুটিয়ে পড়ে আর্তনাদ, ‘আমি মরি যাইয়ার! কেউ আমারে বাঁচাও রে বা!’ এতেও বন্ধ হয়নি নির্যাতন। শেষে আকুতি, ‘আমারে পানি খাওয়াও!’ তখন তাঁর চোখ-মুখ বেয়ে অঝোরে ঘাম ঝরছিল। তাঁকে বলা হলো ‘পানির বদলা ঘাম খা!’ এসব কারও বর্ণনা নয়, ভিডিওচিত্রে ধারণ করা এক কিশোরকে নির্যাতনের দৃশ্য। গত বুধবার সিলেটের কুমারগাঁও বাসস্ট্যান্ডে শেখ মো. সামিউল আলম ওরফে রাজন (১৩) নামের সবজিবিক্রেতা কিশোরকে চোর অভিযোগে পেটানোর সময় ওই ভিডিওচিত্র ধারণ করেন নির্যাতনকারীরাই। নির্যাতনের একপর্যায়ে মৃত্যু হয় সামিউলের। এভাবে সামিউলকে মেরে ফেলে একটি মাইক্রোবাসে করে লাশ গুম করার চেষ্টা করা হয়। এ সময় নির্যাতনকারী অভিযোগে সিলেট নগরের কুমারগাঁওয়ের শেখপাড়ার বাসিন্দা মুহিত আলমকে (৩৫) আটক করে পুলিশে দেন এলাকাবাসী। সিলেট মহানগরের জালালাবাদ থানার ভারপ্রাপ্ত কর্মকর্তা (ওসি) আক্তার হোসেন জানান, এ ঘটনায় পুলিশ বাদী হয়ে হত্যা মামলা করেছে। মামলায় মুহিতসহ তাঁর ভাই কামরুল ইসলাম (২৪), তাঁদের সহযোগী আলী হায়দার ওরফে আলী (৩৪) ও চৌকিদার ময়না মিয়া ওরফে বড় ময়নাকে (৪৫) আসামি করা হয়। পাঁচ দিনের রিমান্ড মঞ্জুর : সিলেটে শিশু শেখ মো. সামিউল আলম ওরফে রাজন (১৩) হত্যা মামলার আসামি মুহিত আলমের পাঁচ দিনের রিমান্ড মঞ্জুর করেছেন আদালত। মুহিতকে সাত দিনের রিমান্ডে নিতে আদালতে আবেদন করেছিলের মামলার তদন্তকারী কর্মকর্তা মহানগরের জালালাবাদ থানার পরিদর্শক (তদন্ত) আলমগীর হোসেন। চুরির অভিযোগে গত বুধবার সিলেটের কুমারগাঁও বাসস্ট্যান্ডে সবজিবিক্রেতা সামিউলকে একটি দোকানঘরের খুঁটিতে বেঁধে নির্যাতন করা হয়। নির্যাতনের একপর্যায়ে মারা যায় সামিউল। পরে তার লাশ গুম করার চেষ্টা করা হয়। ঘটনায় জড়িত থাকার অভিযোগে নগরের কুমারগাঁওয়ের শেখপাড়ার বাসিন্দা মুহিতকে (৩৫) আটক করে পুলিশে দেয় এলাকাবাসী। মামলায় মুহিত ছাড়া আর কেউ গ্রেপ্তার নেই। সামিউলের খুনিদের অবিলম্বে গ্রেপ্তার করার দাবি জানিয়েছেন স্বজন ও এলাকাবাসী। ভিডিওচিত্রের সূত্র ধরে রোববার প্রথম আলোর শেষ পৃষ্ঠায় ‘নির্মম, পৈশাচিক!’ শিরোনামে একটি প্রতিবেদন প্রকাশ হলে এলাকায় তোলপাড় শুরু হয়। এলাকাবাসী জানায়, ২৮ মিনিট ৫২ সেকেন্ডের ভিডিওচিত্র থেকে নির্যাতনকারী চিহ্নিত এবং তাদের মুখচ্ছবিকে বড় করে তাঁরা পোস্টার তৈরি করেছে। রোববার সকালে ওইসব পোস্টার নগরের কুমারগাঁও বাসস্টেশন থেকে শুরু করে সামিউলের গ্রামের বাড়ি সিলেট সদর উপজেলার কান্দিগাঁও ইউনিয়নের বাদে আলী গ্রাম পর্যন্ত সাঁটানো হয়। বেলা একটার দিকে বাদে আলী গ্রামে পোস্টার হাতে মানববন্ধন করেন এলাকাবাসী। সামিউলের বাড়ির সামনে মানববন্ধনে একটি পোস্টার হাতে একাত্ম হন তাঁর মা লুবনা আক্তার ও প্রতিবেশীরা। একপর্যায়ে লুবনা কান্নায় ভেঙে পড়েন। ছেলে হত্যাকারীদের গ্রেপ্তার করে দৃষ্টান্তমূলক শাস্তি চান তিনি। সামিউলকে নির্যাতন করার ভিডিওচিত্রটি এলাকাবাসীর মাধ্যমে গত শুক্রবার রাতে প্রথম আলোর সিলেট কার্যালয়ে পৌঁছে। এতে দেখা যায়, কুমারগাঁও বাসস্ট্যান্ডের একটি দোকানঘরের বারান্দার খুঁটিতে সামিউলকে বেঁধে রাখা হয়েছে। খুঁটির সঙ্গে তার দুই হাত পেছন দিক করে বাঁধা। রোলার দিয়ে তার মাথা থেকে পা পর্যন্ত থেমে থেমে চলছিল আঘাত। বাঁধা অবস্থায় মাটিতে লুটিয়ে পড়ে আর্তনাদ করছিল সামিউল, ‘আমি মরি যাইয়ার! কেউ আমারে বাঁচাও রে বা!’ এতেও বন্ধ হয়নি নির্যাতন। শেষে আকুতি, ‘আমারে পানি খাওয়াও!’ তখন তাঁর চোখ-মুখ বেয়ে অঝোরে ঘাম ঝরছিল। তাঁকে বলা হলো ‘পানির বদলা ঘাম খা!’ সামিউলকে পেটানোর সময় নির্যাতনকারীরাই ভিডিওচিত্র ধারণ করেন। ভিডিওচিত্রে তিন-চারজনের কণ্ঠস্বর শোনা গেলেও ভিডিওধারণকারী আরও দুজনের কথাবার্তা ও আগন্তুক একজনের উপস্থিতি ছিল। শুরুতে ‘এই ক (বল) তুই চোর, তোর নাম ক...কারা আছিল...’ বলতে বলতে চুলের মুঠি ধরে সামিউলকে মারধর করা হয়। নির্যাতনের একপর্যায়ে কয়েক মিনিটের জন্য তার হাতের বাঁধন খুলে হাঁটতে দেওয়া হয়। ‘হাড়গোড় তো দেখি সব ঠিক আছে, আরও মারো...’ বলে সামিউলের বাঁ হাত খুঁটির সঙ্গে বেঁধে রেখে আরেক দফা পেটানো হয়।নির্যাতনের একপর্যায়ে মারা যায় সামিউল। পরে তার লাশ গুম করার চেষ্টা করা হয়। ছবিটি ভিডিওচিত্র থেকে নেওয়া। মারধর করার সময় একদিকে সামিউলের আর্তচিৎকার, আর অন্যদিকে নির্যাতনকারীদের মুখে অট্টহাসিসহ নানা কটূক্তি শোনা যায়। যে ভিডিও ধারণ করার কাজটি করছিল, তাকে নির্দেশ করে নির্যাতনকারীরা জানতে চায় ঠিকমতো ভিডিও ধারণ হচ্ছে কি না। একজনকে তখন বলতে শোনা যায়, ‘ফেসবুকে ছাড়ি দে, এ তো খাঁটি চোর! সারা দুনিয়ার মানুষ দেখব...’। শেষ দিকে সলা-পরামর্শও চলে। নির্যাতনকারী একজন সঙ্গীদের কাছে জানতে চায়, ‘কিতা করতাম?’ অপর একজনকে তখন বলতে শোনা যায়, ‘মামায় যে কইছন, ওই কাম করি ছাড়ি দে!’ সামিউলের বাবা শেখ আজিজুর রহমান মাইক্রোবাসচালক। তাঁর দুই ছেলের মধ্যে সামিউল বড়। আজিজুর জানান, তিনি যেদিন ভাড়ায় মাইক্রোবাস চালাতে পারেন না, সেদিন সংসার খরচ চালাতে সবজি বিক্রি করতে বের হয় সামিউল। মা লুবনা আক্তার জানান, ঘটনার দিন (বুধবার) সামিউলের বাবা গাড়িতে ছিলেন (ভাড়ায়) বলে বাড়ি ফেরেননি। ভোরে টুকেরবাজার থেকে সবজি নিয়ে বিক্রির জন্য সামিউল বের হয়েছিল। সারা দিন ছেলের খোঁজ পাননি তাঁরা। রাতে থানায় গিয়ে সাধারণ ডায়েরি (জিডি) করার সময় এক কিশোরের লাশ পাওয়ার সূত্র ধরে সামিউলকে শনাক্ত করা হয়। ** ছবিটি ভিডিওচিত্র থেকে নেওয়া।চুরির অভিযোগে গত বুধবার সামিউলকে কুমারগাঁও বাসস্ট্যান্ডে একটি দোকানঘরের খুঁটিতে বেঁধে নির্যাতন করে ভিডিওচিত্র ধারণ করা হয়।  
murder
